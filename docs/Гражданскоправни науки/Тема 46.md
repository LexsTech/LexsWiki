# **Непозволено увреждане - обща характеристика. Отграничения. Генералния деликт. Отговорност за лични виновни действия. Отговорност за вреди, причинени от другиго. Отговорност за вреди, причинени от вещи. Отговорност на държавата за вреди, причинени на граждани**
## **Обща характеристика.** 
Отговорността за вреди бива договорна и деликтна или договорна и извъндоговорна. Деликтната отговорност е насочена към обезщетяването на негативния кредиторов интерес, на интереса от липсата на промяна. В този смисъл, факта, който нарушава негативния интерес е една нежелана промяна. Тя има за цел да постави кредитора на отговорността (увреденото лице), в положението, което би съществувало, ако не беше настъпила нежеланата промяна – да направи щото все едно крака ми не е бил счупен. Гражданската отговорност въобще, е правоотношението, чието съдържание е задължението на автора на едно гражданско правонарушение да обезщети вредите, които са негова последица. Тя има известна обезщетителна функция – да поправи вредите, но чрез потребителната стойност на парите, на обезщетението. Когато правонарушението се състои в неизпълнение на предшестващо облигационно отношение, на предшестващо задължение, сме изправени пред договорна отговорност. Обратно, когато правонарушението не се състои в неизпълнение на предшестващо облигационно отношение, договорно задължение, а е друго някакво гражданско правонарушение сме изправени пред отговорност за непозволено увреждане или деликт (греша, манефицио – злодеяние. РП е имало деликти и квазиделикти – нещо подобно на злодеяние).

Относно споровете за конкуренцията на деликтна и договорна отговорност – във въпроса за ГО, но според по-старото разбиране, договорната отговорност винаги изключва деликтната отговорност. Обаче, с т.р. 54/86г. ОСГК, ВС открито е заявил, че увредения има право да избира дали да предяви договорен или деликтен иск.

ММ – терминът непозволено увреждане има няколко значения: 1. На принцип – общо правило да не се вреди другиму. 2. Като институт – система от норми, уреждащи поправянето на вреди извън правилата на договорите. 3. Като ЮФ (деликт) – нарушение на забраната за увреждане. Деликтът е неправомерен ЮФ (установен в закона ФС).

Правната уредба се дели на обща: 45-54 и специални състави – чл. 12; чл. 21, ал. 2, чл. 28, чл. 42, ал. 1; чл. 88, ал. 1; чл. 3 ГПК; чл. 76 ЗС и др.

Характеристика на отговорността: тя е санкция за незаконосъобразното развитие на отношенията – настъпват императивно уредени в закона правни последици, състоящи се в задължаване на отговорното лице. Функции – обезщетителна, а не да накажем някого и превантивно-възпитателна.

Фактически състав на деликтната отговорност. Непозволеното увреждане (деликт) е юридически факт, източника, от който възниква деликтната отговорност. Гражданското правонарушение, което причинява вредите създава задължение за автора на гражданското правонарушение да обезщети тези вреди. Лицето, което е отговорно за осъществения деликт наричаме делинквент – отговорният субект. Лицето, което е претърпяло вредите, кредитора по отговорността обикновено наричаме пострадал (увредено лице).

Непозволеното увреждане е онова, причиняващо вреди извъндоговорно гражданско правонарушение, с което законът свързва задължението, авторът на правонарушението да поправи вредите, които са негова последица. Основното правило в областта на деликтната отговорност е чл. 45 ЗЗД „Всеки е длъжен да поправи вредите, които виновно е причинил другиму“. Чл. 45 въвежда от една страна принципа на генералния деликт и от друга – предпоставките за деликта отговорност за лични виновно/противоправни действия. В редица случаи обаче, деликтната отговорност може да възникне и без вина, а пък чл. 45, ал. 2 изрично казва, че във всички случаи на непозволено увреждане, вината се предполага до доказване на противното. Тази разпоредба казва, че поне формално нямаме безвиновни отговорности, а освен това да облекчи спора откъм установяване на вината като субективно отношение на дееца. Сравнителноправно може да се тълкува с ШГК – който претендира обезщетение трябва да докаже вредите. ПЕ деликтно право – може да се претендира обезщетение и без вина.

Единодушно е мнението, че фактическия състав на чл. 45 включва поведение (деяние), противоправност, вина, причинна връзка  и вреда. Деликтът, поне по схемата на чл. 45 е противоправно и виновно действие, което причинява вреди. Наистина чл. 45 не говори за противоправност, но противоправността е основата на всяка вина. 

Обективни основания на отговорността са:

Поведение. Поведението (деяние – система от телодвижения) е съзнателна човешка дейност. Чл. 45 не е изразен, но пък е изразена вината, а противоправността е предпоставка на вината – до какво се отнася до поведението или до резултата. У нас на противоправността на поведение и игнорират тази на резултата. Конов по-модерно е на резултата, а на поведение – само като се носи отг. за лични действие. Пример за противоправност не от поведение е от вещи чл. 50 „За вредите, произлезли от каквито и да са вещи, отговарят солидарно собственикът и лицето, под чийто надзор те се намират. Ако вредите са причинени от животно, тези лица отговарят и когато животното е избягало или се е изгубило“.

Вредата – всяко зло, което ни е сполетяло. Само вредоносното правонарушение поражда отговорност. В книгата на ММ пише, че според Т. Конов тя не е елемент от ФС на ПО, а в лекциите, той не говори отделно за нея.

Причинна връзка – вредата е последица от деянието. Без да се казва между какво е причинната връзка – Конов между противоправния резултат и вредите и между поведение и противоправния резултат)

Противоправност – Вината съдържа укор към поведението, а противоправността е обективно основание на отговорността и логически предхожда вината. Чл. 45 изразява принципа: „да не се вреди другиму”; „никому не вреди“, заедно с това и регламентацията на т.нар. общ, генерален деликт, който генерален деликт в модерното право се смята за изходно положение в повечето правни системи. 

Принципът на генералния деликт в модерното право е формулиран от Дома. На базата на римското право той формулира: „Всички загуби (всички вреди), които могат да произлязат от действията на едно лице, било поради неговата непредпазливост, невнимание, лекомислие..., трябва да се поправят от този, чиято непредпазливост или грешка/вина е предизвикала вредата, защото той има вина, дори и да не е искал да причини вреда”. Тук вече няма разлика между деликт и квазиделикт, както в РП. Това деление е изоставено. След това повторено от Потие и е намерила място във ФГК, а оттам и във всички други законодателства, следващи примера на ФГК, включително и в стария ЗЗД. Формулата на днешния чл. 45 е всъщност същата, макар и изчистена текстово.

Проблемът за противоправността в деликтната отговорност се поставя тъкмо от принципа на генералния деликт и от общата формулировка (генерализацията) на основанието на деликтната отговорност („всеки е длъжен да поправи вредите, които виновно е причинил другиму”). Поставя се и въпросът за съотношението с договорната отговорност – защото имаме едно общо правило и стигаме до идеята, че ако няма договорна отговорност – се прилага общото правило, което от своя страна означава и че договорната изключва деликтната отговорност.

Днешната уредба на ЗЗД (по ЗЗД отм. не е било така) се характеризира с две особености: 1) За разлика от принципа на генералния деликт, а и на деликтната отговорност по света въобще, у нас вината се предполага (чл. 45, ал. 2), макар и оборимо, но ищеца не е длъжен да установи вината на делинквента. Тук обаче, не е много ясно какво точно се предполага – вината, като психично отношение, която не винаги ни интересува или погрешното поведение на делинквента (небрежност); 2) Втората особеност е свързана с развитието на българското право и с включването в него на редица специални деликтни състави – съществуването на тези текстове може да се обясни само, ако приемем, че те уреждат нещо, което самия чл. 45 не урежда, че чл. 45 е неприложим в тези хипотези, от което следва и възможността да схващаме в по-ограничен вид идеята за противоправността при деликтната отговорност по действащото право.

Кое правило нарушава делинквентът, че да му се възложи отговорност? Отговор на този въпрос дават три теории:

Водещо разбиране (Кож.) и в практиката. Противоправността при непозволеното увреждане се състои в нарушаването на принципа „не вреди другиму”. Това обяснение, което всъщност смята, че делинквентът нарушава самото правило, уреждащо отговорността (чл. 45), че всъщност обезщетението се дължи за нарушаване на правилото, уреждащо самото обезщетение достига до един затворен логически кръг. Противоправността е това действие, което причинява вреди, а пък вредите подлежат на обезщетяване, когато са противоправно причинени. Слабости – затворен кръг: вреди има, когато са противоправно причинени, а противоправно причинени са, когато са причинени.

Нарушава се не принципа „не вреди другиму”, а онези базисни, общи задължения на индивида в обществото, които са неписани, но които представляват основата на културното общество. Правилото да се носим с внимание за другите, а е и близко до грижата за другия, за ближния. Тази теория е по-точна в сравнение с първата. Слабостта е, че въпросите общи задължения не са фиксирани. В днешно време, поради разгърнатата система на специални деликтни състави, това обяснение започна да става не толкова ясно и на преден план излизат неговите слабости. До голяма степен общата идея за задълженията е компенсирана от спец.състави.

Противоправността в областта на непозволеното увреждане се състои в нарушаване на чуждо субективно право, защото правният ред е създал гаранция на интересите, чрез създаването на субективни права. Даже може да се мисли, че става въпрос за абсолютно субективно право, защото тъкмо тези права осигуряват интереса от запазване на статуквото и така да разграничим и деликтната отговорност от договорната (при относителни права). Тази теория има слабостта да не може да обясни комисивните деликти (на бездействие), защото абсолютните субективни права, от гл. т. на правната им конструкция могат да бъдат нарушени само чрез действие.

Общата грешка на тези три възгледа обаче се състои в следното: че те търсят противоправността на поведението, а не на резултата. При положение, че нямаме необходимостта за установяване на виновното поведение (предполага се) от една страна, а от друга, че имаме деликтни състави, които очевидно не са виновни, а са безвиновни, ни трябва и критерий не само за противоправността на поведението, а за противоправността на резултата. Защото има отговорности, които не почиват на погрешното поведение.

Противоправността се състои в засягане на чужди субективни права. Абсолютните субективни права гарантират статуквото. Ако някои ни причини вреди е нарушил нашето благо.

Съгласно чл. 51 изр. 1 „Обезщетение се дължи за всички вреди, които са пряка и непосредствена последица от увреждането”. Увреждането, в контекста на този текст не са вредите, а деликта, който всъщност свършва до тук, до правонарушението деликт, а вредите са последица от това правонарушение и подлежат на обезщетение доколкото са последица на този деликт. При отговорността за вреди от вещи се носи отговорност без вина, без погрешно поведение и ако би имало погрешно поведение, ще се отговаря не по чл. 50 (за вреди от вещи), а по чл. 45 (този, който неправилно е действал с вещта, а няма да отговаря собственика). Ето защо, ни трябва критерий за противоправността на резултата, който заедно с поведението, дето го причинява, представлява правонарушението, деликта.

Най-близо до тази гледна точка се оказва теорията, която свързва противоправността с нарушението на чужди субективни права. Поведение, независимо от това дали е противоправно или виновно, може да засяга не самото субективно право като правна категория, а и благото, което стои под това субективно право, засяга вещта, унищожава я, а не правото ми на собственост и този резултат може да бъде постигнат и чрез бездействие.

Правилното обяснение е, че противоправността на резултата, на деликта се състои в това, че поведението на делинквента, независимо от това дали е виновно или не, засяга по някакъв начин неблагоприятно едно лично благо, което предварително и общо е защитено от правния ред като обект на абсолютно субективно право. Защото има хипотези, в които ще бъде причинена вреда без да се засяга абсолютно субективно право и тази вреда ще бъде обезщетена или не, в зависимост от това дали има състав за такъв специален деликт. Например, вмесване в чужда договорна връзка.

В областта на чл. 45, а и на всички следващи правила за деликтната отговорност, противоправността на резултата, а не на поведението се състои в засягането на благо – обект на чуждо субективно право.

Чл. 45 изразява принципа на генералния деликт, защото генерализира, обобщава различните хипотези на увреждане чрез засягане на предмета на субективното право по какъвто и да е начин, като създава едно общо основание за тяхното обезщетение, като казва, че всеки, който е извършил деликт ще отговаря за вредите, които са последица от това засягане. Обезщетява се на базата на един единствен иск – този по чл. 45.

Специалните деликтни състави (чл. 46 и сл. не са специални състави, ММ смята противното) остават онези специални и изрично предвидени в закона деликтни състави, които излизат от друго разбиране за противоправността – няма засягане на чуждо субективно право. Те могат да бъдат разделени на две групи: 1) такива, които създават специални предпоставки и свързват с тях възникването на отговорността, т.е описват конкретното забранено поведение. Например, чл. 12 ЗЗД, чл. 21 ЗЗД; 2) такива, които на базата на разширение на общия деликтен състав по чл. 45 прибавят към него една изрично уредена хипотеза. В тези текстове изрично се забранява едно поведение, без да се казва, че то се санкционира с обезщетение, но тъй като това поведение е забранено, ако се стигне до причиняването на вреди, комбинацията между чл. 45 и това изрично забранено поведение, ще ни даде основанието на деликтната отговорност. Например, чл. 76 ЗС – противоправността е в отнемането чрез насилие или по скрит начин, а обезщетението е по чл. 45, макар да не е казано. Обезщетение се дължи заради противоправното действие. Други акцентират на резултат – екологична вреда на околната среда (чл. 170 ЗопазванеОколнатаСр.)
## **Субективно основание на отговорността. Принципът без вина няма отговорност. Проблемът за обективната деликтна отговорност**
Субективното основание на отговорността е вината. Конов дава следното определение на вина: вината е ЮФ от вида на душевните състояния, представляващ психическо отношение на човека към извършеното от него правонарушение, обусловил осъществяването му.

В ГП са познати две форми на вина – умисъл и небрежност. Критерият за установяване на това кое поведение е противоправно е грижата на добрия стопанин (дължимата грижа). Умишлено действа този, който съзнава, че поведението му не е съобразено с модела на дължимата грижа и е противоправно; предвижда възможността това поведение да засегне правно защитени блага; съзнава, че може противоправния резултат да бъде избегнат, но  желае или допуска неговото настъпване. Небрежността се определя различно според това, дали авторът, даващ дефиницията й споделя виждането за единство в термините на НП и ГП или счита, че непредпазливо по НК не съответства на небрежно в ГП; Конов е по-склонен да подкрепи виждането, че вината в ГП се мери с абстрактен и обективен критерий. Следователно небрежността не е психическо отношение. Тя се състои  в неполагане на дължимата грижа. Небрежно действа този, който не полага изискваната, с оглед на неговата дейност, грижа, без да желае или допуска настъпването на противоправен резултат, изразен в засягане на чужди интереси.

Деликтна отговорност без вина – чл. 45, ал. 1 гласи: „Всеки е длъжен да поправи вредите, които виновно е причинил другиму”. А според ал. 2 „Във всички случаи на непозволено увреждане вината се предполага до доказване на противното”. Идеята на това правило е, че отговорността за лично действие в общия случай се вменява не само заради противоправния резултат, но и заради субективното отношение (умишлено или небрежно) на дееца, схванато като противоправно поведение, погрешно поведение, което той е можел да избегне, полагайки грижата на добрия стопанин. Поведението на делинквента, за да е релевантно трябва да е виновно. Оттук и принципът, че без вина няма отговорност. Винаги обаче, е имало отговорности без вина – обективна отговорност, без погрешно поведение, както в областта на договорната отговорност, така и при деликтите.

За много автори принципът е абсолютен (за Конов е неверен този принцип). Няма деликт без вина, но ще презюмираме вината навсякъде. Презумпцията е първото обяснение на за без вина няма отговорност. В теорията съществуването на такива безвиновни състави се обяснява различно. За някои автори това не е отговорност, а гаранционно поемане на риска при случайно събитие. За Кожухаров в тези случаи презумпцията за вина действа като необорима и така се обясняват тези хипотези. Според Конов това е отговорност, при която възможностите за екскулпиране за ограничени, това е една стриктна отговорност и освобождаващите от нея основания могат да са само непреодолима сила и изключителна вина на пострадалия или трето лице.

За да е приложимо предположението за вина трябва да има вреда, деяние и причинна връзка между тях. Ако деликвентът обори някоя от трите предпоставки, предвидимостта или предотвратимостта на вредите при полаган на дължимата грижа, той се екскулпира. Ако докаже също така, че е бил неспособен да разбира или да ръководи постъпките си, също се освобождава от отговорност.

От днешните опити да се оправим в бъркотията на днешната безвиновна отговорност, принадлежи на Бауман. Според него, за да разберем дали сме изправени пред една безвиновна отговорност или пред нещо , което не е отговорност, трябва да приложим три критерия: 1) Ясна забрана на резултата; 2) Фактическа каузалност между поведението на отговорното лице и вредите, които се обезщетяват; 3) Ограничени възможности за освобождаване от отговорността. И ако забранеността на резултата може да е налице и при една гаранция (защото вие можете да дадете поръчителство срещу неизпълнението на задължението от главния длъжник), то втория критерий показва, че по никакъв начин не можем да видим фактическата каузалност между поведението на гаранта и възникването на противоправния резултат, а оттам на вредите.

Обратно, при съставите на безвиновна отговорност, тази каузалност съществува и просто фактическия каузален процес е релевантен в по-големи или в абсолютни граници. Можем ли да кажем, че длъжника би изпълнил по-добре, ако го нямаше поръчителя?! – Абсурд! Но можем ли да си зададем въпроса: щеше ли да има увреждане от моя автомобил, ако аз нямах автомобил? Ако не беше моето поведение да имам автомобил, нямаше да се стигне до това положение. Така, че идеята за фактическата каузалност е нещото, което се съчетава с ограничените възможности за освобождаване от отговорност и показва хипотезите на безвиновна отговорност. При обективната отговорност правната релевантност на фактическият причинен процес е от много по-голямо значение от при виновната деликтна отговорност.

Ако се питаме защо се носи тази отговорност, можем да намерим няколко обяснения:

Теорията на риска – комуто ползите него и вредите.

Теорията на стимулирането.

Теорията на разпределянето на последиците на широк кръг лица.

И трите са верни. Измежду тези три теории, най-точно обяснява основанието теорията на риска. Отговорността се носи не само заради погрешното поведение, ами и заради доброволно поетия, от някой риск при избора на поведение, по принципа „комуто ползите, нему и неблагоприятните последици”. И самия факт, че аз съм предпочел да имам автомобил, възлага, от гледна точка на закона, отговорността за риска, който аз съм поел да причиня вреди, макар моето поведение да не е противоправно.

Ако се върнем към принципа „без вина няма отговорност”, можем да го съобразим по два начина – или ако кажем, че той има ограничено действие, или ако забраним всички потенциално опасни дейности. Никъде обаче не се забраняват всички потенциално опасни дейности. На повечето места има ограничение на скоростта, с която се движат автомобилите, емпирично установена. На базата на някакви идеи е казано, че е правомерно да се движат със скорост 90 км/ч. От 90 км/ч на горе започва зоната на противоправното действие, на погрешното действие. И когато вие причините вреди от катастрофа с превишена скорост, ще отговаряте за личното си виновно поведение, защото сте вършили нещо забранено. Но не можем да махнем автомобилите въобще.

Извън забраната, остава зоната на риска, в която зона поведението е правомерно, но въпреки това, ако се причинят вреди, ще се носи отговорност. И ако се запитаме за субективното основание на тази отговорност, това е свободата на избора на поведението.

Теорията на стимулирането. Безвиновната отговорност има за цел да стимулира към повишаване на безопасността. 

Третата теория, идва от това, че много от дейностите, които са опасни са не само индивидуално, но и обществено полезни. В този случай риска трябва да бъде разпределен между всички, които се ползват от тези дейности – нещо, което става чрез застраховките или разни бонове. Разпределяме рискът между всички.

Състави на безвиновна деликтна отговорност при всички има фактическа причинна връзка (ако махнем работодателя няма да има трудова злополука):

Чл. 47, ал. 2 ЗЗД „За вредите, причинени от неспособен, отговаря лицето, което е задължено да упражнява надзор над него, освен ако то не е било в състояние да предотврати настъпването им.“

Чл. 48 ЗЗД „Родителите и осиновителите, които упражняват родителските права, отговарят за вредите, причинени от децата им, които не са навършили пълнолетие и живеят при тях.Настойникът отговаря за вредите, причинени от малолетния, който се намира под негово настойничество и живее при него. Тия лица не отговарят, ако не са били в състояние да предотвратят настъпването на вредите“ Родителите, осиновителите, настойниците и лицата, който са задължение да упражняват надзор отговарят обективно за вредите. Те могат да се екскулпират ако докажат, че вредите биха настъпили и при полагане на  съответната грижа.  

Чл. 49 ЗДД „Този, който е възложил на друго лице някаква работа, отговаря за вредите, причинени от него при или по повод изпълнението на тази работа.“ Освобождаване от отговорност може да има само ако се докаже, че увреждането не е причинено виновно от работника или че не е причинено по повод на възложените му задължения.

Чл. 50 ЗЗД „За вредите, произлезли от каквито и да са вещи, отговарят солидарно собственикът и лицето, под чийто надзор те се намират. Ако вредите са причинени от животно, тези лица отговарят и когато животното е избягало или се е изгубило.“ Основания за освобождаване от отговорност са непреодолима сила изключителна вина на пострадалия. Ако я нямаше вещта, собственикът нямаше да отговаря.

Чл. 30 ЗОСИ  отговорност за замърсяване при дейност, разрешена от закона. 

Отговорността на  държавата възниква независимо от вината на длъжностните лица по ЗОДОВ.

` `Чл. 200 КТ работодателят за трудово злополука. Тази отговорност е абсолютна, т.е. не се изключва и от непреодолима сила. Изключва се само по отношение на лицето, което е пострадало. Тази отговорност по трудово право се разглежда като договорна-трудова отговорност. Между работодателят и злополуката има фактическа причинна връзка.
## **Отговорност за лични виновни действия (чл. 45 ЗЗД).**
Чл. 45 ЗЗД гласи „Всеки е длъжен да поправи вредите, които виновно е причинил другиму. Във всички случаи на непозволено увреждане вината се предполага до доказване на противното”. Отговорността за лични виновни действия е създала деликтната отговорност. Началото на вредоносния процес е поставено от едно противоправно, погрешно и субективно вменяемо действие. Този, който причинява вредите действа виновно (в смисъл погрешно, противоправно) и психически е в състояние да разбере погрешното си поведение. 

Отговорния субект по чл. 45 може да бъде само вменяемо, деликтоспособно физическо лице. ЮЛ-а, съгласно ПП 7/59 г. на ВС, не могат да носят отговорност по чл. 45. Съгласно правилото на чл. 47, ал. 1: „Неспособният да разбира или да ръководи постъпките си не отговаря за вредите, които е причинил в това състояние, освен ако неспособността е причинена виновно от самия него”. A contrario значи, че за да отговаря, лицето трябва разбира свойството и значението на постъпките си и да ги ръководи. Деликтоспособността се оценява във всеки конкретен случай отделно. Ако един пълнолетен извърши непозволено увреждане само в специален случай, ако имаме данни, ще се запитаме той разбирал ли е свойството и значението на постъпките си. Обратно, при непълнолетните, специално изследваме въпроса дали те, с оглед механизма на увреждането, което са извършили, могат да разбират това, което са извършили.

Да е „причинена виновно от самия него“ е например, да се опие, за да не може да разбира и ръководи постъпките си. Такава хипотеза е налице тогава, когато дееца нарочно иска да се постави в положение да не може да разбира свойството и значението на постъпките си и да ги ръководи, за да причини в това си състояние един противоправен резултат.  В областта на чл. 47 обаче, нещата са доста обективирани. Не се интересуваме от това дали той е искал и за това се е опил. Достатъчно е да се е опил.  Практиката обаче правилно приема, че тази хипотеза няма да е налице, когато причиненото ментално разстройство е продължително или вечно. Ако някой е тръгнал да се самоубива, но не е постигнал този резултат, защото са го спасили, но от прекомерното натравяне е останал невменяем, ние не можем да кажем, че той ще отговаря.

Класическия възглед за юридическите лица (по дефиниция са малоумни) e, че те са недееспособни – те са правоспособни, но с лични действия не могат нищо да направят, защото не могат да действат лично. Това е и причината те да приемат наследство по опис и да има редица други консеквенции в правото на тази теория. Вината като психическо отношение е присъща само на човека, само той има психика. Оттам е идеята, че ЮЛ не могат да носят нак.отговорност. По ЗАНН също има диференциация: за ЮЛ – имуществена санкция, а за ФЛ – глоба. Волеобразуването на юридическите лица не е психически, а организационен процес.

Обаче, ЮЛ-а отговарят по чл. 22 – могат да бъдат  упрекнати дори и в нещо като умисъл и недобросъвестност, за да отговарят за всички преки и непосредствени вреди по чл. 82 и т.н. Освен това вината в ГП е силно обективирана. Тя е не толкова психическо отношение при умишлената вина, колкото обективно погрешно поведение, погрешно поведение на този (при деликтната отговорност), който психически е бил годен да има правилното поведение. Следователно погрешно могат да действат и ЮЛ-а, доколкото те въобще могат да действат, защото реално вместо тях действат техните агенти. В пост. 7/59 ВС не е казано, че ЮЛ-а са безотговорни. То твърди, че те не отговарят по чл. 45 за лично виновно действие, защото те нямат лично действие. Те отговарят като възложители на едно работа по чл. 49, при това като възложители на всичко, което техните агенти правят.

Точка  7 от постановлението внася едно отклонение при общите принципи на вината при чл. 49. По чл. 49 се отговаря за чуждото виновно действие, т. 7 казва, че юридическите лица отговарят за виновните действия на служителите си по чл. 49 и тогава, когато не може да се установи кой точно е причинил вредата, а ако не можем да установим кой точно, измежду агентите, е причинил вредата, как можем да установим неговата вина, която е предпоставка за отговорността по чл. 49. Това е така, защото действието на юридическото лице, както и неговото волеобразуване, се оказва не прост сбор от действията на неговите агенти. Тези действия са правомерни, но при техния сбор се стига до причиняване на вреди. Конов силно подкрепя тази точка.

Конов: присъдата е от значение за граж.съд доколкото престъплението е елемент от ФС (дареният се опита да убие или опита да убие дарителя). Тези факти са взети на готово от нак.право и ако нямаме нак.присъда, защото убийството не било виновно и т.н., тогава няма да настъпят гражданскоправните последици. Няма да е така, ако някои е блъснал някого, причинил му е вреди, не трябва да чакаме решение на наказателния съд, за да го осъдим за обезщетение.

Фактическият състав на отговорността за лични виновни действия включва:

Деяние – поведение на съзнателна волева дейност; може да е и бездействие, ако има наличие на задължение за действие;

Вреда – трябва да са засегнати права, блага, правно защитими интереси; Вредата трябва да е налична или да е сигурно настъпването й; може да е имуществена или неимуществена; 

Противоправност – според някои автори противоправността трябва да е нарушаване на императивни норми или на добрите нрави; според Конов противоправно е всяко засягане на чуждо благо, защитено като абсолютно субективно право; 

Причинна връзка -  причинната връзка се усложнява при съпричиняване;  ексцес или косвено увредени лица; 

Вина - предположение за вина по чл. 45, ал. 2: „Във всички случаи на непозволено увреждане вината се предполага до доказване на противното”. Това е принципът за отговорността за лични виновни действия.  За да се обори презумпцията за вина, деликвентът  трябва да установи, че той не засегнал чужди материални блага, или не ги е засегнал виновно, т.е. че действията му не са били неправилни, а резултатът да се дължи на една външна причина. Оборването на презумпцията става чрез доказване на случайното събитие или непреодолимата сила, които ще изключат вината на делинквента. Вината се изключва  и при грешка по чл. 14 НК, случайно деяние по чл. 15 НК, изпълнение на неправомерна служебна заповед по чл. 16 НК.

При деликтната отговорност е от съществено значение т.нар. опасна ситуация. Това е ситуацията, в която съществува значителен риск за увреждане на чуждите блага. Интерпретирането на една ситуация, като опасна, е въпрос на установяване на следните неща:

Можел ли е делинквента да възприеме фактите, които индикират опасността на ситуацията към момента, в който все още могат да се вземат еквивалентни мерки. И ако се установи, че това е било невъзможно, ще се окаже, че той не носи отговорност, защото причината на резултата не е неговото поведение, ами външното нещо, по начин, че той не е могъл да реагира.

Също така, деликатен е момента, кога престава да съществува опасната ситуация – тълкуването на поведението на останалите участници в живота дали представлява край на опасната ситуация или не. (Бабичката застанала на осевата линия и вие си мислите, че тя ще стои там докато минете. Само, че бабичката нямала такова мнение. Вие като сте видели бабичката, сте намалили, възприели сте ситуацията като опасна, решили сте че трябва да спрете за да премине бабичката. Тя обаче, се спряла на осевата линия и вие сте решили, че тя ще ви изчака да минете и засилвате отново. Бабичката обаче, тръгва, защото тя била спряла за да си почине, а не за да ви изчака. И оттук, проблема дали новото тръгване на бабичката е нова опасна ситуация или шофьора неправомерно е интерпретирал нейното поведение като край на опасната ситуация, защото ако не го беше интерпретирал така, както беше тръгнал да намалява, нямаше да я удари.)

Изключващи отговорността обстоятелства. Съгласно чл. 46, ал. 1 „При неизбежна отбрана няма отговорност за вреди”. Това всъщност е общото правило за допустимост на защита, чрез насилие, срещу насилие. При неизбежна отбрана не е противоправно нито поведението на отбраняващия се, нито резултата (увреждането на нападателя).

Ал. 2, чл. 46 гласи: „При крайна необходимост се дължи поправяне на причинените вреди”. По НП е обстоятелство изключващо обществената опасност. Мнозина приемат, че действието при крайна необходимост е правомерно, че то не е противоправно. Конов е съгласен с това, но резултата от самото засягане на тези блага и вредите, които следват това засягане, се оказва противоправен. Изправени сме пред един деликт, при който поведението е позволено, нямаме вина, обаче се отговаря, но не следва, че засягането на благата на трето лице е правомерно. И тъкмо защото той е еднакво противоправен, както във всеки друг случай на засягане на чужди защитени от правния ред блага, закона изрично казва, че се дължи обезщетение.

ПП 4/75 г. казва, че при крайна необходимост се дължи от този, който е причинил опасността, ако няма такъв – от този чийто по-ценни блага се за защитени. Пр. за да не блъсне детето, се блъснал в аптеката/ или за да не се блъсне в камиона – аптеката. Обаче детето го няма, камиона си е заминал. Това схваща обезщетението като наказание, а не обезщетителна. ВС приема това за по-справедливо и казва, че има празнина в закона.

За Конов обезщетение дължи този по чл. 45. От систематическото тълкуване на чл. 46 и чл. 45 е очевидно кой ще плати обезщетението – този, който действа. Ако действа в условията на неизбежна отбрана – няма да плаща обезщетение. Ако действа в условията на крайна необходимост и засегне чужди блага, той е този, който ще плати обезщетението – той е делинквента, макар да действа не неправомерно. 

Извън тези два факта, противоправността (а оттук и отговорността) е изключена, когато имаме овластяването да действаме по този начин. Това овластяване, обикновено е в областта на публичната власт. Тя уврежда едно лице, което притежава развалени хранителни стоки като ги унищожава, с което спасява интереса на потенциалните потребители.

Извън публичното овластяване, за да се достигне до този резултат, в еднократен случай, се смята, че и съгласието на пострадалия изключва отговорността за лично виновно действие. Това съгласие не би било правилно да се интерпретира като отказ от права, отказ от защитата на  абсолютните права, които се засягат от страна на делинквента, защото отказа от абсолютни права е уреден само за собствеността. (Съгласието е нареждането да се извърши действието, възлагането на една дейност. Ако викнете майстори да съборят две стени в къщата ви за да си разширите хола, вие ги овластявате да направят това, но не се отказвате от правото на собственост върху апартамента и от никъде не следва, че някой друг може да дойте и да ви бутне външните стени). Съгласието на пострадалия би следвало да се интерпретира като изрично създаване на задължение, а оттам и на право на действащия да посегне на конкретни блага. Това е отказ от евентуално бъдещо обезщетяване. Но трябва да се прецени до кои последици се отнася този отказ – трябва да бъде изрично (така е при терапевтични методи). Това съгласие има ефект на отказ от евентуална претенция за отговорност за вредите, че са ви направили операция, че ще загубите няколко часа от съзнателния си живот, че раната ви ще затрудни да се къпете и т.н. Но лекарите не се освобождават, че вместо апандисита, са извадили жлъчката.

Отговорността отпада и ако вредите са резултат от задържане на престъпник по чл. 12а НК или оправдан стопански риск по чл. 13а НК или нормален производствено-стопански риск по чл. 204 КТ, защото в тези хипотези няма противоправност. 

Погасява се по давност за 5 години и 3 за лихвите. Давността тече от увреждането. Увреденото лице може и да опрости деликта. 

Отговорността за непозволено увреждане покрива и ексцеса, който е закономерна последица от едно увреждане. Ако си загубя двата крака, не защото съм избягал от болницата и не защото там лекарите са манипулирали неправилно, а просто като продължаване на процеса, причинен от първоначалната катастрофа, за него пак ще отговаря оригиналния делинквент, който ме е блъснал на светофара.

Страни по правоотношението са кредиторът и длъжникът. Кредитор е увреденият, наследниците му и частните му правоприемници. При имуществени вреди за кредитор се считат и лица, които са били издържани, ненавършилите пълнолетие и неработоспособни пълнолетни низходящи, пълнолетните учащи по чл. 144 СК и неработещите близки. При неимуществени вреди кредитор е съпругът, низходящите и възходящите, фактически съжителстващите като съпрузи и отглеждащите неосиновено дете. Длъжник е деликвентът и наследниците му.

Оценката на обезщетението зависи от характера на вредите. Вредите се оценяват по общите правила като се съобразяват конкретните обстоятелства като продължителност и интензитет при неимуществените и се намаляват при съпричиняване. Бъдещи вреди (неработоспособност) се обезщетяват с периодични плащания. Допълнителните вреди като разходи за гледане на пострадалия се обезщетяват само ако са били необходими и действително направени.
## **Отговорност за вреди причинени от неспособни. Отговорност на родителите, осиновителите и настойниците.**
Тази отговорност плавен преход между виновната и безвиновната отговорност. Уредена е в чл. 47 и чл. 48, което представляват две групи състави:

Лицата, които не разбират свойството и значението на постъпките си, не отговарят поради липса на вина. По чл. 47, ал. 2 „За вредите, причинени от неспособен, отговаря лицето, което е задължено да упражнява надзор над него, освен ако то не е било в състояние да предотврати настъпването им”. Отговорността е повече виновна, заради недостатъчния надзор. Лицето, което е натоварено с надзора на такива лица може да бъде различно, но натоварването с надзор не може да бъде плод на случайна ситуация. Натоварени с надзор са учителите, възпитателите в детската градина, санитарите в лудницата и др. Не са натоварени с надзора хората, които случайно са намерили едно безпризорно лице на улицата и са го повели към полицията; съседката, на която сте оставили да наглежда децата, докато отидете да купите хляб. 

Тези лица се освобождават от отговорност, като докажат, че не са били в състояние да предотвратят настъпването на вредите. Така погледнато, тази отговорност се разглежда като отговорност за личното виновно действие на лицата, които имат надзора и които са били в състояние да предотвратят вредата, предизвикана от пряко действащия, от този, който не е в състояние да ръководи постъпките си. При все това, тази отговорност представлява началото на прехода от виновната отговорност по чл. 45 към безвиновните отговорности по чл. 49 и чл. 50. Отговорността на лицата, имащи надзор и на родителите, се оказва по средата между виновната и безвиновната отговорност.

Дали отговорността е повече виновна или е повече безвиновна и гаранционна, зависи от способите, по които можем да се освободим от отговорност. Според някои автори, тази отговорност не е точно отговорност за лични виновни действия, поради което и не могат да отговарят и възложителите на работата на надзираващите. Казано иначе, ако можем да упрекнем леличката в детската градина, тя ще трябва да плати обезщетението, а нейната отговорност няма да бъде покрита от детската градина, ако тя е юридическо лице. Отговорността на лекаря или санитаря, няма да може да бъде покрита от болницата и т.н Практиката обаче, приема обратното.

Според Конов тази отговорност е много повече виновна, отколкото безвиновна и способите за екскулпиране са много по-широки, защото достатъчно е да докажете, че в съответния момент вие психически не сте били в състояние, не поради вашата грешка, да предотвратите резултатите. Ако това е така, значи таткото ще трябва да отговаря по чл. 49 като възложител на работата на гувернандката, която пък от своя страна ще отговаря по чл. 47 за вредите, които малкото детенце е причинило. Отговорността е безспорно деликтна. 

ФС: деяние, вреди и причина връзка между тях; задължение за надзор; противоправност.

Отговорност на родителите. Тя е уредена в чл. 48 „Родителите и осиновителите, които упражняват родителски права, отговарят за вредите, причинени от децата им, които не са навършили пълнолетие и живеят при тях. Настойникът отговаря за вредите, причинени от малолетния, който се намира под негово настойничество и живее при него. Тия лица не отговарят , ако не са били в състояние да предотвратят настъпването на вредите”. Тази отговорност, макар да изглежда виновна е безвиновна. Обаче, положението на родителите и осиновителите, което е еднакво, е малко по-различно от положението на настойника – едните отговарят за вредите, причинени от непълноетните им деца, а от един момент насетне, макар те да са непълнолетни, са деликтоспособни. Настойникът отговаря само за вреди, причинени от малолетния, т.е. от лицето до 14 г.

Тези лица могат да се оневинят, доказвайки, че не са били в състояние да предотвратят вредите. Това екскулпиране в силно ограничено. Ако в хипотезата на надзор търсим конкретната възможност, то в хипотезата на родители и осиновители, както и на настойник, търсим идеята, че тези лица са длъжни да възпитават децата си. За това един родител, който не е бил на екскурзия с 15-годишното си дете, което запалило огън и подпалило гората, ще отговаря и не може да каже, че не е бил там и не е могъл да му каже да не пали огън в гората, по простата причина, че е трябвало да му го каже това по-рано, че е трябвало да го възпита по съответния начин.

Има случаи, в които формално носят отговорност и двете групи лица, т.е. отговорността по чл. 47 и по чл. 48. Например, детенце в училище уболо друго дете с пирон/отрязало плитките. Това нещо станало пред очите на учителката. Учителката има надзор и отговаря по чл. 47, а родителите отговарят по чл. 48 за общото възпитание на детето. Как ще се раздели отговорността между тези две групи отговорни лица? Ако детенце е непълнолетно, проблем няма да има. Но ако детето е малолетно, отговорността ще трябва да бъде по някакъв начин разделена. Правилото е следното: давайки си сметка за какво отговаря учителката, тя отговаря за своята вина при надзора, че тя е трябвало да надзирава децата; давайки си сметка за какво отговарят родителите, те отговарят не само за своята вина при надзора, но и за възпитанието на децата си. Значи, ще разделим нещата по следния начин: отговорността на родителите ще бъде много трудно избегната, освен ако не установим, че действията на детенце не са проява на неговото лошо възпитание, включително и самонадеяност. Но може и напр. в час по труд и техника – може да се окаже, че не е проблем на възпитанието, това, че детенцето не може да работи с чук.

Има още един проблем – в много случаи детенце, което е на 16 г. не само е непълнолетно и като така вменяемо, има собствено имущество, а има и сертификат за допускане до някакви дейности. Например, ако аз съм непълнолетен, но имам право да карам мотоциклет, като убия или нараня гаджето си, баща ми ще покрие моята отговорност по чл. 48. Но всъщност, аз имам всички данни да бъда непосредствен делинквент. Може ли да бъде предявен иска и срещу мен? – Практиката приема, че може.

А когато баща ми плати, той няма ли да плати за чуждо виновно поведение? - Да, има регрес, съгласно чл. 54. Ще може ли да иска от мен обезщетение? Формално, изглежда да. Според Конов обаче, по-скоро отговорността между двамата ще бъде съвместен деликт (солидарна отговорност) и неговия принос по линия на възпитанието ми, може би ще се окаже по-тежък. Казано иначе, отговорността на родителя по отношение на непълнолетен има не само функцията да обезщети пострадалия, но и да освободи имуществото на детето от тежестите на една отговорност, която е предизвикана от неговите виновни действия, но все пак виновни действия, които малко или много могат да се отнесат и към небрежното възпитание на родителите. За грешките на децата, в много случаи отговарят и родителите, макар и да са деликтоспособни (купил е мотоциклета). Така, че макар регреса да не е изключен напълно, според Конов, ще трябва да се съобрази и приноса на родителите и ако те не са в състояние да отхвърлят въобще иска върху тях, защото възпитанието им е било правилно, а последиците се дължат на едно нещастно стечение на обстоятелствата, тогава те пък не биха отговаряли, а би отговарял някой друг, понеже аз съм деликтоспособен, значи няма да отговарям аз само, когато е налице типичното случайно събитие, което изключва както моята, а чрез моята отговорност и отговорността на родителите ми.

ФС: Деяние, вреди и връзка между тях; Семейноправна връзка; Към момента на причиняване на вредата родителите трябва да упражняват правата си, децата трябва да живеят при тях; Противоправност. 
## **Отговорност на възложителя, за вреди причинени при или по повод на възложената работа.** 
Чл. 49 „Този, който е възложил на друго лице някаква работа, отговаря за вредите, причинени от него при или по повод изпълнението на тази работа”. В основата е както по чл. 48 зависимостта на някои хора от други хора. Конструкцията на отговорността по чл. 49 е следната: едно лице, което не е невменяемо и не е дете (значи едно деликтоспособно лице) извършва деликт по чл. 45, с всички елементи на този състав, вкл. и вина. Деликтът обаче, е извършен при или по повод (значи по някакъв начин във връзка с работата, която му е възложена) изпълнението на някаква възложена работа. Казано иначе, възлагането на работата стои във фактическа каузалност с причините за вредите и това е ангажирало отговорността на възложителя на работата.

Фактически състав:

Деяние, вреда и причинна връзка.

Възлагане на работа – Типичен пример за възложител е този, който е прекия работодател на делинквента. Закона обаче, е казал “възложил … някаква работа” без да прави ограничения. Като тълкуваме нещата в светлината на стария закон, можем да стигнем до извода, че не е трудовия договор единствената хипотеза на възлагане на работа. Трябва да се подчертае обаче, че съдебната практика е твърда, че този, комуто по договор за изработка е възложена една работа отговаря сам. Т.е. чл. 49 не се прилага при тези хипотези. Казано иначе, клиента не отговаря за вредите, причинени от изработващия. Така, че възлагане на някаква работа, за която възложителя би отговарял, според Конов, ще бъде този граждански договор, който не е изработка и не е и трудов, т.е. ако са допустими договорите за кратковременни услуги – например, гувернандката.

Вредоносното действие да е извършено при или по повод изпълнението на работата. Връзката на увреждането с работодателя е дадена в два варианта – при (пряко при непосредствено осъществяване на работа, вкл. и в ситуацията, в която самата работа причинява вреди) и по повод (тази връзка, която ни дава крайният момент на най-далечната релевантна фактическа каузалност. Не е само по време на работното време. (Пример: шофьорът правил курс. Това не му било в кръга на работата. Въпреки това, работодателят ще трябва да отговаря по чл. 49, защото ако не го беше назначил, като шофьор, той нямаше да има с какво да прави черен курс и като няма с какво да прави черен курс, нямаше да има с какво да катастрофира; Въпреки, че работодателят не казал: “Като изкопаете дупката, ще отидете да легнете в градината на бабичката и ще и изядете лалетата!”, е очевидно, че ако тези работници не ги беше изпратил да копаят дупката пред бабичката, на никой от тях и през ум не би му минало да изяде лалетата).

Така, че въпреки ограничението, което практиката се опитва да внесе в тази област, според Конов, терминът “по повод”, ще трябва да се разбира достатъчно широко, като отчетем фактическата каузалност между действията на този, комуто е възложена работата и неговия възложител. Да няма договор между възложителя и увреденото лице.

Тази отговорност някога е била разглеждана като виновна, заради лошия избор на работодателя или заради лошия надзор на работодателя. Днес, еднозначно се разглежда като обективна, безвиновна, в смисъл че няма нужда да търсим вината на възложителя. Вина може да търсим у прекия извършител, ако го намерим. Някои казват, че бидейки безвиновна е гаранционна.

Практиката и Андонов приемат, че отговорността между делинквента и възложителя на работата е солидарна, позовавайки се на чл. 53 „Ако увреждането е причинено от неколцина, те отговарят солидарно“. Законът, обаче, не предвижда такава солидарност и според Конов не би следвало между тях да се прилагат правилата на солидарността, веднъж защото солидарността (пасивната) не се предполага, втори път, защото регреса по чл. 54 (на възложителя, който е платил обезщетение за вреди, причинени от работника му) е по-общ. Чл. 54 гласи следното „Лицето, което отговаря за вреди, причинени виновно от другиго, има иск против него за това, което е платил”. Този регрес е безсмислено да бъде уреден в закона, ако между делинквента и възложителя съществува солидарност, както приема практиката.

По новата практика приема, че искът трябва да бъде предявен към работодателя, а само ако работникът е извършил престъпление искът се насочва към него. Прекият причинил работи за полза на работодателя. Според Конов трябва да се ограничи още – до умишлено престъпление.

Регресът, по принцип е в пълен размер, но има особени закони, които го ограничават. Като си дадем сметка, че типичната хипотеза на възлагане е по трудов договор, се питаме как ще отговаря работника, който е причинил деликт, по регреса към работодателя си. За Конов, верния отговор е: ограничено, съгласно чл. 202 КТ, защото една от функциите на отговорността по чл. 49, е не само да закриля, да гарантира, че ще има кой да плати вредите, причинени от работника, но аз бих казал и обратното – да ограничи отговорността на работника, защото той е поставен в интерес на другиго, в досег с чуждите блага и с онези енергии, които са в състояние да причинят множество вреди и от този досег най-голяма изгода има възложителя.

Практиката, до скоро беше категорична, че се отговаря в пълен размер. Има обаче, вече някои решения и особено специални закони, които ограничават регреса на действията по отношение на длъжностното лице. Според Конов, тази тенденция ще се утвърди, защото не може работника да бъде принуден да плати огромните щети, които някой е претърпял, поради катастрофата, например, на самолет, дори и този работник да е виновен в нещо. Защото той работи не в собствен интерес, той получава само заплатата си, а интересът е у работодателя и оттук теорията за риска – риска е поет от работодателя за това, защото той използва в своя полза тези хора или вещи.
## **Отговорност за вреди, причинени от вещи и животни.** 
Има се предвид хипотезата на чл. 50 ЗЗД „За вредите, произлезли от каквито и да са вещи, отговарят солидарно собственикът и лицето, под чийто надзор те се намират. Ако вредите са причинени от животно, тези лица отговарят и когато животното е избягало или се е изгубило”. Отговарят солидарно собственика и лицето, което има надзор. Отговорността очевидно е безвиновна. Собственикът отговаря, когато никой не е действал неправилно (работникът).

Фактически състав:

Вреда – да е причинени от вещите, а не от действията на лица. Смята се, че това е типичния случай на безвиновна отговорност. Собственика и лицето, което има надзор върху вещта, отговарят без тяхното поведение да е погрешно. Те отговарят гаранционно по отношение на увредените от вещта. При това не е необходимо вещта да има особени свойства, да е сама по себе си  опасна и т.н. 

Разликата между отговорността по чл. 45 и покриващата я отговорност за възложителя по чл. 49 и отговорността по чл. 50 изисква да се каже следното нещо: собственика и лицето, което има надзор върху вещта отговарят, заради неправилното си действие с вещта. И в този смисъл, наличието на вината и ползването на този, който действа с вещта ще индикира отговорността по чл. 45 на този, който действа с вещта, а не на собственика на вещта – предпоставка за отговорността на собственика е липсата на вина у някой друг.

Липса на деяние – вредата е произлязла от вещ, движима или недвижима и животно,  а не от човешко деяние. 

Противоправност. 

Връзка между тях. 

Изключването на отговорността, която е безвиновна става чрез доказване, че вредите не са причинени от самата вещ, а са причинени било от непреодолима сила, било от случайно събитие, което представлява действието на третото лице с вещта. (Например, дал съм ви в заем за послужване един чук и вместо да забиете пирона, вие с него удряте някой по главата. Аз няма как да отговарям за това, защото вашето действие тук е противоправно. Но, ако чука причини вреди от самосебеси, например се пръсне, въпреки правилните действия на този, който действа с него, ще отговаря собственика.)

Отговорността по чл. 50 е безвиновна, и за това ще бъде изключена и от вината на пострадалия. Като случайно събитие ще се окаже и действието на самия пострадал. Но обикновено, безвиновната отговорност се изключва не от какво да е действие, а от действието при изключителна вина на пострадалия. При липсата на вина у собственика и у този, който има надзор, всяка вина на пострадалия би била изключена. Тук обаче, ще трябва да съобразим следното нещо -  вината на пострадалия се отразява като неправилно действие, вината на пострадалия ще изключи вината на собственика, когато пострадалия сам действа неправилно с вещта и се самонаранява. Какво от това, че ножицата е моя, при положение, че вие сте си отрязали носа с нея.

Много важни са случаите, в които случайно е поставен в досег с предмета увредения. Например, дупка на улицата. Някой паднал в дупката. Дупката обаче, била сигнализирана (имало табелка). Трябва да се запитаме, доколко е сигнализацията е била такава, че да наложи вие да я видите и да избегнете дупката. 

Има ситуации, в които една опасна вещ е обезопасена. Например, има табелка, на която пише: “Високо напрежение! Не пипай!” и стълб. Отговорността ще бъде вече виновна, ако стълба не е достатъчно добре обезопасен, ако имаме само табелка, но нямаме ограда, но той не е направен така, че да не може всеки да се качи върху него и т.н. И в ситуацията на обективна отговорност, за да преценим дали имаме изключващо отговорността обстоятелство, ще трябва да преценяваме следното нещо: доколко са били изпълнени задълженията за обезопасяване на вещта, която е причинила вредите и доколко настойчив е бил пострадалия, за да бъде изключителна неговата вина в преодоляването на тези ограничения.

`   `Пример: Кучето било с намордник. Пишело на него: “Зло куче!”. Той отишъл  и започнал да го дразни, та му свалил и намордника.  Но в ситуацията, когато аз си вървя и мина покрай кучето, което е без намордник и то ме ухапе – това вече индикира една виновна отговорност, а не толкова вреда от вещ.

Отговорните лица са собственика, съсобственика и техните съпрузи или надзираващия вещта. 	Кое лице има надзор? В основата стои идеята за риска и комуто ползите нему и вредите. Практиката и теорията приемат следното нещо: тръгвайки от теорията за риска, оттам идеята, че отговорността се възлага за възложения риск, поради ползите, които вие извличате от една дейност с тази вещ, върху една вещ, има лицето, което е различно от собственика, когато то използва тази вещ в свой интерес. Надзор има заемателя, наемателя, крадеца, който е отнел вещта и я ползва в свой интерес, но няма надзор върху вещта работника, на който му е дадено да използва в трудовата си функция една вещ, в интерес на работодателя, ватмана на трамвая. Надзорът е наблюдението и грижата, която едно лице полага за вещ/животно.
## **Отговорност на държавата и общините за вреди. Правна уредба. ФС-и. Регресни претенции.**
Тази отговорност е заложена още в КРБ в чл. 7 „Държавата отговаря за вреди, причинени от незаконни актове или действия на нейни органи и длъжностни лица.“ Преди да има ЗОДОВ държавата се явява възложител по отношение на тези лица, които изпълняват държавни функции по смисъла на чл. 49 ЗЗД „Този, който е възложил на друго лице някаква работа, отговаря за вредите, причинени от него при или по повод изпълнението на тази работа“. Има две спорни неща – до колко държавата е възложител на органите си? Те не са слуги. Освен това чл. 49 изисква виновна отговорност, а действията на органите не винаги са виновни и за тези случаи чл. 49 не се прилага. Това означава пострадалото лице да остане необезщетено. Втората възможност е да кажем, че държавата е слуга на населението и всички граждани са бенефициарите на действията на държавата. Прилагайки правилото/теорията за разпределението между всички заинтересовани, ще да дадем обезщетение на този от държавния бюджет, от всички хора.

Отговорността по ЗОДОВ е за два вида вреди: вреди от незаконна дейност на администрацията и вреди от дейността на правозащитните органи.

Отговорност за вреди от незаконна дейност на общата администрация „Чл. 1 ЗОДОВ. (1) Държавата и общините отговарят за вредите, причинени на граждани и юридически лица от незаконосъобразни актове, действия или бездействия на техни органи и длъжностни лица при или по повод изпълнение на административна дейност. (2) Исковете по ал. 1 се разглеждат по реда, установен в АПК“. А чл. 2 се отнася до отговорността на държавата само по описаните там действия, само пред физически лица. Регресът на държавата в двата случая е различен.

По ал. 1 субект може да е длъжностно лице или орган на изпълнителната власт. Деянието може да е акт, действие или бездействие. Покриват се имуществени и неимуществени вреди, но трябва да има причинна връзка между тях и деянието. Когато вредите са от незаконосъобразен акт, това трябва да е следствие от нарушаване на материалния или процесуалния закон, такива актове или са нищожни или се отменят. Когато незаконното действие се е осъществило по нареждане на прокуратурата административният орган не носи отговорност.

Има две възможности за търсене на обезщетение за вреди:

Чл. 204, ал. 1 АПК Иск може да се предяви след отмяната на административния акт по съответния ред. Водят се две дела, първото дело е за отмяна на съответния АА и второто вече след отмяна за обезщетение за вредите от акта. 

Чл. 204, ал. 2 АПК Искът може да се предяви и заедно с оспорването на административния акт до приключване на първото заседание по делото. Всички недостатъци на исковата молба трябва да бъдат отстранени най-късно в същото заседание. Така се съкращава процедурата и в едно дело се решава съдбата на оспорвания акт и се присъжда обезщетение.  В този случай се подава и жалбата и исковата молба, заедно с искане за присъждане на обезщетение. 

Искът за обезщетение може да бъде отделен „чл. 206. (1) По искане на страна или след преценка на съда искът за обезщетение може да бъде отделен, ако разглеждането му ще затрудни производството по оспорване на административния акт. (2) Разглеждането на отделения иск продължава в същия съд след влизането в сила на решението за обявяване на нищожност или за отмяна на акта.“

Отмяната прави обезщетението изискуемо. 

Отговорност за вреди от дейността на правозащитните органи „Чл. 2. ЗОДОВ (1) Държавата отговаря за вредите, причинени на граждани от органите на дознанието, следствието, прокуратурата и съда от незаконно:1. задържане под стража…,2. обвинение в извършване на престъпление… 3. осъждане на наказание по НК или налагане на административно наказание, когато лицето бъде оправдано или административното наказание отменено;4. прилагане от съда на задължително настаняване и лечение или принудителни медицински мерки, когато те бъдат отменени поради липса на законно основание; 5. прилагане от съда на административна мярка, когато решението му бъде отменено като незаконосъобразно; 6. изпълнение на наложено наказание над определения срок или размер; 7. използване на специални разузнавателни средства. (2) Исковете по ал. 1 се разглеждат по реда, установен в ГПК.“ Субект са дознанието, следствието, прокуратурата и съда. Незаконността се изразява в липсата на законово основание.  

Активно легитимирани субекти са само пострадалите и наследниците им. Пасивно легитимирани са държавата и общините, органът, чийто незаконен акт е причинил вредите.

Освобождаване от отговорност може да има само при изключителна вина на пострадалия. „Чл. 5 ЗОДОВ. (1) Ако увреждането е причинено поради изключителна вина на пострадалия, обезщетение не се дължи. (2) Когато пострадалият виновно е допринесъл за увреждането, обезщетението се намалява.“

Особеност на процеса е, че органът по чл.2 е задължен да отмени акта или да прекрати действието, да разясни на гражданина/ЮЛ реда, по който могат да защитят правата си и да съобщи чрез медиите за случилото се. 

Искът за обезщетение се предявява пред съда по мястото на увреждането или по местожителството на увредения. Задължително е участието на прокурор в делото. Дължи се държавна такса, но тя и разноски по изпълнението не се внасят предварително. Ако производството бъде прекратено поради оттегляне на АА може да се постигне и споразумение за размера на обезщетението.

По ЗОДОВ държавата отговаря независимо от вината на длъжностните лица, защото има редица хипотези, в които длъжностните лица не са виновни и въпреки това се причиняват някому вреди, като резултатът е противоправен. Следователят е длъжен да наложи мярка за неотклонение на лицето, което е привлякъл като обвиняем. Когато след това съда установи, че това лице не е извършителя ти го оправдае, това лице има право на обезщетение, независимо от това, че действията на следователя, тогава, когато той ги е извършвал са били не само невиновни, не само правомерни, ами той е бил задължен да го направи. Така, че покриването на отговорността на държавата за вреди, причинени на гражданите, независимо от вината на длъжностното лице е една от целите на закона.

`   `Изправени сме пред специални деликтни състави – обективно неправомерно административно действие или акт, вкл. и бездействие. Отговорността е обективна и посъщността си е гражданскоправна (имуществена).

Регресен иск. Употребява се с две значения: 1. Обратен иск - Вид обективно съединяване на иск, при който страната по висящ процес предявява иск срещу трето лице (помагаща страна), тъй като предмета по първоначалния иск има преюдициално значение за обратния иск; 2. Правно средство, с което лицето, платило чуждо задължение, може да взиска от длъжниците заплащане на припадащата им се част или цялото задължение съобразно поетото от тях задължение. Регресът на държавата е даден в два варианта: 

По отношение на административен орган – съгласно КТ и ЗДС при съпричиняване. 

По отношение на виновно длъжностно лице (правозащитен орган, в това число и  данъчна полиция, и органите за финансов контрол) – отговорността е в пълен размер, но само след като е установено, че съответния орган е извършил престъпление. 

В случаите, необхванати от ЗОДОВ и чл. 7 КРБ отговорността трябва да се търси по общия исков ред на чл. 49 ЗЗД. Спрямо ЗОДОВ се прилага субсидирано и съответно ЗЗД. 


