# **Прекратяване на брака. Основания. Развод по взаимно съгласие и по исков ред. Унищожаване на брака. Брачен процес.**
## **Прекратяване на брака**
Прекратяването на брака е неговото юридическо разушаване. СК изрично и изчерпателно изброяване на основанията за прекратяване на гр брак и те са: 1. със смъртта на единия от съпрузите/ввс на решението за обявяване на смъртта на единия съпруг по реда на чл. 14 и сл ЗЛС; 2. унищожаването на брака; 3. развод.

Първото основание е смъртта на единия съпруг. В този случай прекратяването става автоматично и не е необходимо специално правно уреждане.

Прекратяване на брака поради обявена смърт. Ако безвестното отсъствие на сединия от съпрузите продължи повече от една година, съдът по искане на заинтересованите или на прокурора обявява лицето за отсъстващо. След като изтекат пет години от деня, за който се отнася последното известие за отсъстващия, съдът по искане на прокурора или на всеки от заинтересованите обявява неговата смърт. Това може да стане и без предварително обявяване на отсъствие. Този срок е двугодишен, ако някой е изчезнал при военни действия или други събития, които дават основание да се предполага, че той е загинал. Обявената смърт поражда същите правни последици, както действителната смърт на лицето. Бракът се прекратява с влизане на решението в сила. Ако обявеният за умрял се окаже жив, прекратеният брак не се възстановява, но между бившите съпрузи може да се сключи нов брак.

Неизпълнение на изискванията за сключване на брак води до нищожност или унищожаемост на брака. Унищожаемостта, която е свързана с материалните условия за сключване на брак (чл. 6 и 7 от СК) е уредена в чл. 46 и сл. от СК.

За нищожност на брака обаче СК не говори. Разпоредбите, от които се вижда, че все пак законодатеят държи сметка за проблема „нищожност“ на брака са тези на чл. 318 ГПК и чл. 11, ал. 2 ЗЗД. Първата урежда специален ОУИ за установяване несъществуване на брака между страните.  Въз основа на нея можем да заключим, че нищожен всъщност означава несъществуващ брак. Такъв е бракът, който не е сключен в предписаната от закона форма. С оглед на това нищожен е брак, при който липсва конститутивен елемент от ФС на учредяване на брачната връзка. Подобен брака не е годен да породи съпружески права и задължение, не важи и презумпцията по чл. 61 по отношение на родените през нищожен брак деца. Не може да се прекрати с развод или конститутивен иск за унищожаването. Има обаче и някои специфики – напр. ако пълно запретен е сключил брак, законът определя това като основание за унищожаемост, въпреки че има липса на правно валидна воля. Не би могла да се приложи към брака и привидността. Правната сигурност налага да се приеме, че такъв брак е действителен. Ако брак е сключен, извън определено за това място или пред длъжностното лице не са представени всички документи се приема, че води до порок. Последица може да има до самото длъжностно лице. Когато встъпващите не представят документи за липсата на пречки, това не е порок на брак, но ако действително има такива пречки – то той има порок.
## **Унищожаемост на брака**
Унищожаемостта на брака означава състояние на „прекратяемост“ на брачната връзка, изразяващо се във възможност за прекратяването и по съдебен ред поради пороци при сключването на брака, съставляващи се в липса на брачна предпоставка или наличие на брачна пречка или в опорочаване на съгласието поради заплашване с тежка предстояща опасност за живота, здравето и честта на встъпващия в брак или на негови близки. 

Унищожаемостта на брака в основните си характеристика е идентична с унищожаемостта на сделките. 

Общото е, че: 1. Пораждат правни последици, каквито би породил и валидно сключения брак; 2. Унищожаването става само по съдебен ред чрез предявяване на конститутивен иск. Легитимираните субекти имат потестативно право – чл. 46, ал. 2 „Никой не може да се позовава на унищожаемостта на брака, докато тя не бъде постановена от съда“. 3. По правило унищожаемият брак, както и унищожаемите сделки, може да бъде заздравен, но бракът не може да бъде потвърден, за разлика от сделките.
### Разлики:
С унищожаемост на гражданскоправните сделки. Различни основания, като единственото сходство е заплашването. Недееспособността е уредена различно в чл. 27 и при брака (непълнолетни при определени предпоставки могат да сключва, а ограничено запретените са брачно дееспособни). Различен е кръгът на легитимираните лица – при сделки – лицето, чиято воля страна от порок. Унищожаване на брака не може да се иска с възражение. При брака сроковете са значително по-кратки. При сделките унищожаването има обратно действие (с едно изключение), а при брака – само занапред.

С прекратяване на брака с развод. Отново имаме различни основания. Различен е и кръгът – при развода правото възниква едновременно и за двамата съпрузи. При унищожаемостта или само на единия, или и на прокурора, а при двубрачие – и на трето лице. Искът за развод не е ограничен със срокове, налице са и разлики в съдопризводствените правила по двата иска. 
### Основания и ред за унищожаване на брака. Последици.
Явлението унищожаем брак е налице, когато бракът е сключен в нарушение на някоя от двете групи изисквания, които законът поставя във връзка с учредяването на брачния съюз: 

Първата от тях е свързана със спазването на правилата на чл. 6 и 7 СК, които уреждат материалноправните условия и пречки за встъпване в брак;

Втората произтича от конституционно прогласената повеля за доброволност на брачния съюз. Т.е съгласието за сключване на брак трябва да бъде дадено „свободно“. Поради това в основание за унищожаване на брака е въдигнат ЮФ на заплашването. Други пороци във волята на встъпващото в брак лице (грешка, измама и т.н) са правно ирелевантни за квалифицирането на брака на унищожаем.

Основанията за унищожаване на брака представляват конкретни ЮФ, с чието проявление към момента на сключване на брака, въз основа на ПН-ми, се поражда преобразуващо право да се иска унищожаване на брака по съдебен ред, чрез предявяване на специален установителен иск. Тези основания за numerus clausus. 

Основания за унищожаване на брака – предвидени са в чл. 46:

По т. 1 – когато са били нарушени чл. 6 (брачната възраст) и чл. 7 (пречките) – съставите на тази група основания за унищожаване на брака са чисто обективни.  

По т. 2 – съгласието е било дадено поради заплашване „с тежка и предстояща опасност за живота, здравето или честта на сключващия брак или на негови близки“.

Законът не дава други основания и други от ЗЗД не могат да се прилагат (като напр. грешка, измама, крайна нужда при явно неизгодни условия).

Разлика с общия гражданскоправен режим има и в субектите, които имат право на иск. В ГП при унищожаемите сделки с право на иск се ползва само едната страна (непълнолетния, измамения и т.н.), докато СК не прави разграничение между съпрузите.

Правилото е, че право на иск имат двамата съпрузи поотделно и прокурора. Има обаче и изключения. При сключен брак от непълнолетен, без разрешение на районния съдия, или от лице, което е било заплашено право на иск имат само тези лица. Другият съпруг и прокурорът не могат да искат унищожаване. Във всички останали случаи и тримата имат право на иск. Има една хипотеза обаче, при която наред с тях, право на иск има още и съпругът, от първия брак – при двубрачие.

Разликата с общия гражданскоправен режим е и още, че сроковете за предявяване на иск за унищожаване на брака са преклузивни, а не давностни. С изтичането им бракът се санира. Освен това в някои от случаите няма срок и бракът се санира с премахване на пречката (чл. 47, ал. 2 – при двубрачие; чл. 47, ал. 5 – болният съпруг е оздравял; чл. 47, ал. 6 – осиновяването е прекратено). Саниране на брака не може да има, ако пречката, с която е сключен бракът е родство.

Саниране на брака. При наличие на родствена връзка не може да се санира (изкл.осиновяването, което може да отпадне). Основанията за санира са два вида:

Отпадане на пречката за сключване на брак;

С изтичане на преклузивния срок; 

Хипотези за унищожаване на брака са уредени в чл. 47:

Възраст – сключен е брак от ненавършило пълнолетие лице без разрешението на районния съдия (ал. 1, т. 7). Това лице има право да иска унищожаване на брака и през време на брака + до 6 месеца от навършване на пълнолетие. Ако не предяви иск в този срок – бракът се санира. Иск може да предяви само ако няма деца или съпругата не е бременна. Тук възниква едно разногласие дали при наличието на дете (или бременност) бракът се санира или е налице процесуална пречка за предявяване на иск. Според Станева наличието на дете/бременност е процесуална пречка, защото може през тези шест месеца тази пречка да отпадне и според нея иск би могло да се предяви.

Ако съпругът не е имал навършени 16 г. бракът също е унищожаем.

При заплашване (т. 2) – иск може да предяви само заплашеният съпруг не по-късно от една година от сключването на брака, ако ли не – той е заздравен. Съдът преценява конкретно дали заплахата е достатъчно тежка, за да повлияе върху психиката на лицето и да го мотивира да сключи брак. Основание за у на брака тук представлява порок във формиран на волята на встъпващия в бра, което пречи на формиране на свободно съгласие на лицето за встъпване в брачна връзка. Правните признаци на правнорелевнатното заплашване са:

върху встъпващия в брак трябва да е била упражнена психическа принуда, като му е бил внушен страх от предстоящо посегателство върху неговата личност или личността на негови близки.

заплашването трябва да е с „тежка и предстояща опасност“ от засягане на най –важните неимуществени блага – живота, здравето или честта. Изискването опасността да е предстояща се схваща в теорията, че опасността е непосредствено осъществима във всеки следващ момент. 

Посегателството трябва да е върху посочените неимуществени блага, т.е заплахи за посегателство върху имуществени блага е правно ирелевантно. 

Заплашването е правнорелевантно само, когато се отнася до личността на встъпващия в брак и неговите близки. Определянето на кръга на близките е въпрос на конкретна фактическа преценка. 

Трябва да е налице обусловеност между заплашването и даването на съгласие от заплашваното лице за встъпване в брак. 

При наличието на болести (т. 4, предложение първо и второ) – както опасни болести, така и тези, които са свързани със съгласието (пълно запрещение). И при двете основания право на иск имат и двамата съпрузи, и прокурора. Здравият съпруг може да предяви иск до оздравяването или съответно до вдигнато на запрещението. Болният може да предяви иск както през време на брака, така и до шест месеца от оздравяването. Пълно запретеният обаче не може да предявява иск, докато е поставен под пълно запрещение, за разлика от непълнолетния. Затова той има шест-месечен срок след вдигането му да го направи. Ако иск не бъде предявен в този срок – бракът се санира. За опасните болести трябва да се уточни, че за да е налице порок на брака, те трябва да са съществували към момента на сключването му. Оздравяването на болния съпруг при наличието на опасна болест води до автоматично саниране на брака, за разлика от оздравяването при болестите и запрещението по чл. 7, ал. 1, т. 2, където не е автоматично.

Тези основания няма да са налице, ако при сключване на брак здравият съпруг е представил декларация, че е осведомен за заболяванията на другия съпруг по чл. 7, ал. 1, т. 2 и 3.

Двубрачие (т. 3) – вторият брак ще се санира, ако предходния се прекрати на някакво основание. Може да се каже, че правото търпи съществуването на втори брак, тъй като не го обявява за нищожен. Тук няма срок за предявяване на иск, като това право се преклудира, ако първият брак бъде прекратен. Активно легитимирани са всеки от съпрузите по унищожаемия брак и съпруга от първия брак. Допуска се предявяване на иск послесмъртно, в случай на смърт на двубрачния съпруг, но този иск ще бъде установителен, чието уважаване ще има за последица изключване на преживелия съпруг от бигамния брак от наследниците по закон и по завещание на починали съпруг. 

Родство – когато е сключен такъв брак, той винаги е атакуем. Възможно е към момента на сключване на брака да не е имало данни за наличието на такава връзка, но впоследствие да бъде установен произход. Не може да се прекрати брак, ако осиновяването бъде прекратено (ал. 6), т.е. пречката, която осиновяването създава, е отпаднала и бракът се санира.

Обобщение на сроковете за предявяване на иск:

Сроковете са кратки и преклузивни;

При двубрачие, родство и осиновяване няма срок. Срок няма и след оздравяване от болест по чл. 7, ал. 1, т. 3. Срок няма и при запрещение или болест по т. 2 на чл. 7, ал. 1, по отношение на исковете от другия съпруг и прокурора.

В останалите случаи имаме срокове: 1. При непълнолетните – до 6 месеца от навършване на пълнолетие; 2. При психическа болест или пълно запрещение за болния/запретения съпруг – до 6м.от оздравяването или отпадането на пълното запрещение. 3. При заплашването – до една година от сключване на брака.

Особености в производството. Искът може да се съедини и с други брачни искове – задължително се предявяват и разглеждат искове за упражняване на род.права, личните отношения и издръжката на децата, ползването на семейното жилище, издръжката между съпрузите и фамилното име. Производството се спира по искане на съпругата, ако тя е бременна, и до навършване на 12 месечна възраст на детето. При смърт на ответника делото може да бъде продължено от наследниците, дори и искът да е предявен от прокурора. Съдът не може да постанови неприсъствено решение или решение при признание на иска и др.

Искът за унищожава на брака е ненаследим. Ако вече има образувано производство за унищожаване на брак и съпругът – ищец почине, а искът е бил основан на недобросъвестността на ответника, съдът дава двуседмичен срок на наследниците да заявят желаят ли да продължат делото. Ако никой от тях не заяви, че желае продължаване на делото, то се прекратява. Ако обаче някой от наследниците встъпи в процеса, съдът ще се произнесе само по наведените твърдения за недобросъвестност. Ако преживелият съпруг бъде признат за недобросъвестен, се изключва от наследяване на починалия си съпруг. 

Правните последици са уредени в чл. 48 от СК. При уважаване на конститутивния иск бракът се прекратява занапред, за разлика от ГП, където унищожаването на сделките по принцип е с обратна сила. Унищожаването на брака е посочено в чл. 44, т. 2 като способ за прекратяване на брака. Последиците са същите като при развода (ал. 3 на чл. 47 „Разпоредбите относно последиците на развода за личните и имуществените отношения между съпрузите, както и за отношенията между тях и децата се прилагат съответно и при унищожаване на брака. Недобросъвестността при унищожаване на брака има значението на вината при развода“). При уредбата на последиците от развода в някои случаи се отдава значение на вината. При унищожаемостта може да се говори за недобросъвестност, в смисъл на знание (чл. 48, ал. 3). Недобросъвестен е съпругът, който е знае за порока при сключване на брака. Унищожаването не засяга еманципираният непълнолетен.
## **Развод по взаимно съгласие и по исков ред.**
### Принципи
Разводът  в българското право е подчинен на 2 приципа:

Принцип за създаване на достатъчно правни гаранции за запазване на брачната връзка, която има потенциал да бъде укрепена и заздравена. Този принцип се изразява в това, че съдът напътства страните към  медиация или друг способ за доброволно уреждане на спора. Ако страните постигнат съгласие за започване на медиация или друг способ за доброволно уреждане на спора, делото се спира. Всяка от страните може да поиска възобновяване на производството по делото в 6-месечен срок. Ако такова искане не бъде направено, делото се прекратява. Когато се постигне споразумение, в зависимост от съдържанието му делото или се прекратява, или се преминава към производство за развод по взаимно съгласие. Ако страните не постигнат съгласие за процедура по медиация или друг способ за доброволно уреждане на спора, разглеждането на делото продължава.

Принцип за по – бързото и освободено от юридически препятствия прекратяване на брачната връзка, която съществува само формално. 
### Понятие за развод
Прекратяване на брака приживе става поради унищожаване и развод. Това са две различни основания – унищожаване, поради наличие на пороци, свързани със самото сключване на брака; развод – бракът е валидно сключен, но поради определени обстоятелства е необходимо да се прекрати. Разводът е способ за прекратяване на брака по съдебен ред приживе на съпрузите, на основания, възникнали след сключването му.

Основанията за развод в т.см. са житейски факти, въпрос на който съдът или друг орган взема решението за прекратяване. Делят се на:

Абсолютни – такива факти, при установяването на които съдът е длъжен да прекрати брака. Взаимното съгласие на съпрузите може да се причисли към абсолютните основания, защото съдебна преценка за съгласието по скоро не е нужна.

Относителни – съдът не е обвързан с конкретни факти. Каквито и да са, се преценяват с оглед законовия общ критерий – дълбоко и непоправимо разстройство на брака. Важно е да се установи резултатът за брачната връзка.

Разводът бива два вида: 1. По исков ред, поради дълбоко и непоправимо разстройство на брака (с конститутивен иск). Тук има спорни въпроси между съпрузите относно вината, последиците и др.; 2. По взаимно съгласие (чрез обща молба). Съпрузите са постигнали споразумение и за последиците на развода, поради което молбата им се разглежда в рамките на безспорно охранително производство, а не по исков ред.

Основанията се ползват в контекст на резултата – разстройство на брака. В т.см. това са фактите. В чл. 322 ГПК е въведен принцип на изчерпателност на основанията „При иск за развод ищецът трябва да предяви всички основания за дълбокото и непоправимо разстройство на брака. Непосочени основания, настъпили и станали известни на съпруга до приключване на устните състезания, не могат да послужат като основание за предявяване на нов иск за развод“. Ищецът трябва да посочи всички факти, които счита, че водят до разстройство на брака. Ако знае факти, но не ги посочи и съдът отхвърли иска, при втори предявен иск, затаеното не може да се предяви. Трябва да посочи нововъзникнали факти, или стари, но които продължават.

Ако съпругът, който предявява иска смята, че има и основания за унищожаване на брака – избира тези, които ще бъдат по-лесно доказани. Исковете могат да се съединят и предявяват в рамките на едно производство. Разглеждането се първо искът за унищожаване, а после а развод. Бракът може да се прекрати само един път. По принцип исковете са независими. Законът посочва ограничение – при отхвърлен иск за развод не може да се предяви иск за унищожаемост, защото съдът се е убедил, че няма разстройство на брака чл. 322, ал. 4 ГПК „Не може да се предяви иск за унищожаване на брака поради нарушаване на условията за възраст по чл. 12 и поради заплашване по чл. 96, ал. 1, т. 2 от Семейния кодекс, след като искът за развод бъде отхвърлен“.
### Развод по исков ред
Развод по исков ред по чл. 49 СК. Ал. 1 урежда правото на развод – то възниква от момента на сключване на брака за всяка от страните. Това е едно потестативно право, освен това е вторично – възниква при проявлението на допълнителни факти и в резултат на упражняването му се постига правна промяна, която засяга правната сфера на др.съпруг. Съществува и една особеност – преобразуващите права се упражняват с едностранно изявление на титуляря, но развод може и по взаимно съгласие. Правото е лично и непрехвърлимо. При отказ от предявен иск ищецът губи само възможността при нов иск да се позовава на същите основания за развод.

За да уважи искът, съдът трябва да се увери в посочения резултат. Резултатът (дълбоко и непоправимо разстройство) е критерият за преценка на фактите. Сам по себе си също е факт, едно състояние, производно от други факти. ППВС от 1971 г. дава ориентир за преценка – когато бракът е само формален, липсват очакваните и дължими отношения между съпрузите, уредени в чл. 14-17 СК. Разстройството на брака трябва да е непоправимо – трайно, окончателно. Конкретните причини за резултата са без значение. Един сигурен факт е наличието на фактическа раздяла, но това не е абсолютен факт. Само признанието на страните също не е достатъчен факт за уважаване на иска. Съдът е длъжен да установи и конкретизира причините, които са разстроили брака и да прецени дали представляват дълбоко и непоправимо разстройство на брака.

`	`Брачната вина е субективното отношение на съпруга към брачните му нарушения и техния резултат – дълбоко и непоправимо разстройство на брака. Презумпция за вина в семейното право няма и вината трябва да бъде доказана. Чл. 49, ал. 3 „С решението за допускане на развода съдът се произнася и относно вината за разстройството на брака, ако някой от съпрузите е поискал това“ – не е задължително. Съдът се произнася в отделен пункт в мотивите и с отделен диспозитив кой е виновен, но е необходимо изрично искане за произнасяне по въпроса за вината. Значение на вината:

Брачната вина е субективно психическо отношение на съпруга към неизпълнение на собствените му брачни задължения и техния обективен резултат – дълбоко и непоправимо разстройство на брака. 

СК установява принципа на диспозитивността, според който с решението за допускане на развода съдът се произнася и относно вината само ако някой от съпрузите е поискал това. 

Виновният понася разноските по делото – чл. 329, ал. 1 ГПК „Съдебните разноски по брачните дела се възлагат върху виновния или недобросъвестния съпруг. Когато няма вина или недобросъвестност или когато и двамата съпрузи са виновни или недобросъвестни, разноските остават в тежест на всеки от тях, както са ги направили“. Ако няма вина или и двамата са виновни – в тежест на всеки от тях.

При смърт по време на производството, ако виновният е преживелият съпруг той бива отстранен от наследяването. Тук брачната вина има значение на материалноправно условие за продължаване на процеса от наследниците на починалия ищец, ако той е направил искане за произнасяне по брачната вина Ал. 2 на чл. 52 „Призованите към наследяване низходящи или родители могат да продължат процеса, ако ищецът е поискал произнасяне по вината, за да установят основателността на предявения иск въз основа на посоченото от ищеца виновно поведение на преживелия съпруг“. Наследниците искат само установяване на основателността на иска, защото ако е виновен ще отстранят живия съпруг от наследяването – чл. 54 „След развода бившите съпрузи престават да бъдат законни наследници един на друг и губят изгодите, произтичащи от разпорежданията в случай на смърт, направени преди това. Тези последици настъпват и когато основателността на иска за развод е установена по чл. 52, ал. 2“. Съдът отхвърля иска ако преживелият съпруг не е виновен за разстройството на брака. (По подробно в частта за брачните искове от Ж. Сталев)

Право на издръжка има само невиновният за развода съпруг (чл. 145). Вината има относително значение при ползването на семейното жилище (чл. 56, ал. 5 СК). Вината оказва влияние и при преценката на съда на кого от родителите да предостави упражняването на род.права (не се отразява задължително и непременно).

Бракоразводният процес започва с искова молба на единия от съпрузите, който може да се позове на собствено виновно поведение. Иск за развод могат да предявят и непълнолетният, и ограничено запретеният. Освен това, съдът е длъжен да се произнесе служебно по ред други въпроси „упражняване на родителските права, личните отношения и издръжката на децата, ползването на семейното жилище, издръжката между съпрузите и фамилното име“ ал. 2 на чл. 322 ГПК. По-лесно се уреждат отношенията, когато няма ненавършили пълнолетие деца. Компетентен е районният съд. В първото заседание за разглеждане на делото по иск за развод страните трябва да се явят лично.

При неявяване на ищеца без уважителни причини производството се прекратява (счита се, че се е разколебал), а ако ответникът не се яви няма такива последици. При наличието на основателни причини може да помоли за отлагане.

Съдът упътва страните към опит за помирение и ако те заявят, че няма да стане – производството продължава. Ако се съгласят за опит за помирение, делото се спира. Всяка от страните може да поиска възобновяване в 6-месечен срок, ако не – прекратява се. Страните могат да се споразумеят поне за някои от последиците на развода „При всяко положение на делото съпрузите могат да изложат пред съда споразумение относно всички или някои от последиците на развода“ чл. 49, ал. 4. Ако се стигне до споразумение „Когато се постигне споразумение, в зависимост от съдържанието му делото или се прекратява, или се преминава към производство за развод по взаимно съгласие“ ал. 5 на чл. 321 ГПК. Съдът трябва да се увери, че със споразумението са защитени интересите на децата. Това може да стане включително чрез допитване до дирекция „Социално подпомагане“. Съдът служебно защитава интереса им.

Решението на РС подлежи на обжалване. Ако не бъде обжалвано влиза в сила. От този момент се прекратява брака. Решението може да се обжалва частично и в останалата част да влезе в сила – напр. обжалва се по отношение на последиците, но що се касае до вината влиза в сила.
### Развод по исков ред със споразумение 
Според разпоредбата на чл. 49, ал. 4 СК при всяко положение на делото съпрузите могат да изложат пред съда споразумение относно всички или някои от последиците на развода. Съпоставката с правилата на чл.51, ал. 1 СК дава основание да се приеме, че се имат предвид правните последици от развода относно: 

местоживеенето на децата, 

упражняването на родителските права, 

личните отношения,

издръжката на децата, 

ползването на семейното жилище, 

издръжката между съпрузите,

` `фамилното име. 

Няма пречка да се споразумеят и по други последици на развода.

Според Матеева само по себе си постигането на споразумение по чл. 49, ал. 4 СК не е предпоставка за преминаване от развод по исков ред към развод по взаимно съгласие. 
### Развод по взаимно съгласие
Отново става пред съд, но това е едно безспорно съдебно-охранително производство. Съдът не разрешава правен спор, а съдейства за постигане на общо желан от тях резултат. За да се касае до развод по взаимно съгласие между страните не трябва да има никакъв спор. Съгласието се изразява чрез общо подадена от съпрузите молба. Съгласно чл. 50 СК е необходимо сериозно и непоколебимо взаимно съгласие на съпрузите. Съдът два пъти проверява взаимното съгласие на страните – веднъж с молбата и веднъж в първото заседание, на което всеки от съпрузите е длъжен да се яви лично, освен ако няма уважителни причини. Ако някои от тях не се яви и няма уважителни причини за неявяване – делото се прекратява.

Решението по чл. 330, ал. 3 ГПК за допускане на развода по взаимно съгласие има характер на охранителен акт както в частта, с която допуска развода по взаимно съгласие, така и в частта, с която утвърждава споразумението между съпрузите, поради което то не подлежи на обжалване. Пороците на волята не могат да доведат до отмяна на влязлото в сила решение. За да е валидно дадено съгласието, съпрузите трябва да са дееспособни. Доколкото непълнолетните и поставените под ограничено запрещение са брачно дееспособни, те също могат да дават валидно съгласие за развод.

При развода по взаимно съгласие съдът го допуска, без да издирва мотивите на съпрузите за прекратяването му. Сериозността за прекратяване на брака се констатира косвено на базата на непоколебимостта на страните. Потвърждава се и от наличието на споразумение.
### Предпоставки за прекратяване на брака по взаимно съгласие
Съгласие (основание за допускане на развода) – то трябва да отговаря на две кумулативно посочени правни характеристики: да е сериозно (резултат от осъзната нежеланост на брака след обстойно обсъждане и преценка от страна на двамата) и непоколебимо (волята на съпрузите за развод да е твърда, категорична, окончателна, необратима); 

Споразумение по чл. 51 СК – ал. 1 „При развод по взаимно съгласие съпрузите представят споразумение относно местоживеенето на децата, упражняването на родителските права, личните отношения и издръжката на децата, както и относно ползването на семейното жилище, издръжката между съпрузите и фамилното име. Те могат да се споразумеят и по други последици на развода“ – това са всички въпроси, по които съдът трябва да се произнесе служебно. По този начин законодателят изключи от задължителното съдържание въпросите по отношение на имуществените отношения на съпрузите, за да не се утежнява споразумение. Разбира се те могат да уредят и тези отношения. Ако не е формирано съгласие относно тези последици, се счита, че СИО се прекратява при равни дялове. Споровете, свързани с делбата на съсобствеността или с приноса за придобиване на лични имуществена от другия съпруг, могат да се уредят и след прекратяване на брака.

Споразумението е допълнително материално условие за допустимост на развода по взаимно съгласие.

Задължителното съдържание на споразумението съдържа две групи отношения: 1. Родители-деца – местоживеенето на децата, упражняването на родителски права , личните отношения и издръжката. Местожителството на детето би трябвало да е съобразено с възлагането на род.права. 2. Отношенията между съпрузите (ползването на семейното жилище, издръжката между съпрузите и фамилното име). В случай че съпрузите са включили в споразумението и клаузи относно имущ.отношения, отстъпките при уреждането им могат да се изразят и в прехвърлянето на собственост. Прехвърлителният ефект настъпва по силата на споразумението.

Споразумението може да бъде представено в писмена форма, заедно с молбата за развод или по-късно писмено или устно пред съда. То трябва да бъде възпроизведено и в съд.решение. За сключване на споразумението  съпрузите трябва да се дееспособни. Признатата с чл. 319 ГПК специална процесуална дееспособност на ограничено запретените съпрузи за предявяване на брачни искове не намира приложение.  По тази причина се нуждаят попечителско съдействие за сключването на такова споразумение. Непълнолетните съпрузи сключват споразумението сами, без попечителско съдействие. Напълно запретени съпрузи не могат да бъдат страна в производството за развод по взаимно съгласие. 

Споразумението се утвърждава от съда. Проверката е относно законосъобразността: 1. Дали съдържа всички клауза, които задължително трябва да се уредят; 2. Дали противоречи на закона и добрите нрави.

Преценка има и по отношение на целесъобразността – дали са защитени интересите на децата. Възможно е допитване до дирекция „Социално подпомагане“. Ако нещо по споразумението не е ясно им се дава срок да отстранят недостатъка. Съдът не може да замести липсващото споразумение със съдебно решение.

При наличие на основания за нищожност, които съдът не е взел предвид при утвърждаване на споразумението, е на разположение редът за отмяна на решението по чл. 537, ал. 2 ГПК, но само в частта му за споразумението, а не и за прекратяване на брака. Иск може да предяви прокурора срещу лицата, които се ползват от споразумението. При отмяна на споразумението, по въпросите, по които съдът трябва да се произнесе служебно и по спорните въпроси, решава съдът.

Пороците на волята представляват основания за унищожаемост. Тук на ограничено запретения му е необходимо попечителско съдействие и тъй като попечител по право му е другият съпруг ще е необходимо да му се назначи особен представител. Непълнолетният е еманципиран и не е необходимо съдействие. Възможни са и други пороци – грешка, измама, заплашване. При наличие на основание за унищожаемост споразумението може да се атакува и това ще доведе до отпадане на действието на решението в тази му част, без да се засяга прекратяването на брака.

При развод по исков ред, ако страните се споразумеят напълно се преминава към развод по взаимно съгласие – преминава се от един вид процес към друг (321, ал. 5 ГПК).

Решението за развод по взаимно съгласие има две части: 1. Допуска развода на основание съгласието; 2. Утвърждава споразумението между съпрузите. Решението не подлежи на обжалване.

СР, с което съдът допуска развод по взаимно съгласие като охранителен акт не се ползва със СПН. Поради това чл. 54, ал. 4 разрешава Изменение на местоживеенето, упражняването на родителските права, личните отношения и издръжката на децата може да се поиска при изменение на обстоятелствата.
### Лични последици от развода. 
Личните последици от прекратяването на брака са отпадане на взаимните права и задължения, посочени в чл. 14-17 (взаимност, съвместно живеене, грижа и др.). От момента на прекратяване на брака всеки един от съпрузите е свободен да сключва нов брак.  За напред отпадат: 

От момента на прекратяване на брака м/у бившите съпрузи се възстановяват спрелите давностни срокове;

Отпадат правата и задълженията на съпруга като попечител/настойник на своя поставен под запрещение бивш съпруг; 

Отпада основание за отвод на съдия;

Бившите съпрузи спират да „свързани лица“;

Отпада специалното основание за процесуално представителство по пълномощие;

Отпада занапред основанието за допустимост на свидетелски показания по чл. 164, ал. 1, т.3 ГПК; 

Отпада основанието за отказ от свидетелстване по чл. 166, ал.1, т.2 ГПК;

Отпада действието на оборимото предположение за знание по чл. 135, ал. 2 ЗЗД

Фамилното име – чл. 53 СК „След развода съпругът може да възстанови фамилното си име преди този брак“. Съдът задължително се произнася в процеса относно фамилното име, дори и страните да не са го поискали. Може да поиска възстановяване, но може да и да си го запази. Съпругът-титуляр на фамилното име не може да се противопостави при искане за запазване.
## **Законови имуществени последици от развода – относно СИО.**
Имуществени последици – ако през време на брака се е прилагал законовия режим на общност, то след прекратяването му се прекратява и съпружеската имуществена общност.

При прекратяване поради смърт дялове им са равни, тъй като не е воден исков ред за промяна на това. Ако страните са сключили брачен договор, той може да урежда и последици след смъртта на единия съпруг – другият какво ще получи. Може в брачния договор да са посочени само отделни имущества, а за останалата част да се прилага законовия режим на общност.

Последиците при унищожаване на брака са идентични с тези при прекратяване на брака поради развод – чл. 48, ал. 3 „Разпоредбите относно последиците на развода за личните и имуществените отношения между съпрузите, както и за отношенията между тях и децата се прилагат съответно и при унищожаване на брака. Недобросъвестността при унищожаване на брака има значението на вината при развода“. Съдът се произнася за недобросъвестността само ако бъде поискано (по аналогия от вината).

Имуществените последици от развода могат да се групират като общи – които настъпват по силата на закона при всички случаи, без оглед на имуществения режим и особени – зависят от типа имуществен режим.
### Общи последици 
Чл. 54 СК – с влизане в сила на решението за развод съпрузите престават да си бъдат законни наследници. Съпругът губи качеството наследник по закон по силата на чл. 9 ЗН, с изгубване на качеството съпруг.

Бившите съпрузи губят и разпорежданията в случай на смърт (завещание), направени преди развода. Завещанието обаче е в сила на другите лица, посочени в него. Законът предполага, че волята на бившия съпруг е отмяна на завещанието в тази част. Изключението е предвидено в ал. 2 на чл. 54 – разпореждането ще има действие по отношение на бившия съпруг, само ако завещателят изрично го е посочил. 

Застраховка „живот“ направена от единия съпруг в полза на другия не отпада при развод. Според Матеева правото на застрахователно обезщетение принадлежи на лицето, което се намира в брак със застрахования към момента на настъпване на застрахователното събитие, ако не уговорено друго. При липсата на противна уговорка ако застрахованото лице сключи нов брак, застраховката ще се изплати на това лице, което се намира в брак със застрахования към момента на настъпване на застрахователното събитие.

Според М. Марков клаузата в полза на третото лице се прекратява автоматично , освен ако друго не е уговорено. Уговорката в полза на трето лице (в случая на бившия съпруг) отпада. При смърт, ако не е посочено друго ползващо се лице – преминава върху неговите наследници.

Отпадане на социалнооигурителните права на преживелия съпруг, произтичащи от смъртта на като ОСР по смисъла на КСО;

Отпадане на законната солидарна отговорност на съпрузите за задължения поети за задоволяване на нуждите на семейството;

Чл. 55 отмяна на даренията. Касае се до даренията направени във връзка или по време на брака, т.е. дарител единият съпруг и дарен – другият, а не негови близки. Основанията са два вида: 1. Законови: общите основания, посочени в ЗЗД (убийство; набедяване; отказ да се даде издръжка) или в ЗН (накърнява се запазената част). СК не въвежда ново основание. 2. Предвидени в договор: отмяната може да е предвидена в самия договор за дарение (напр. отменя се в случай на развод) или в брачния договор.

По принцип отмяната на дарения се извършва по с.ред. Когато отмяната е предвидена в договор, може да се уговори правото да се упражни и извънсъдебно. Срок за отмяна има по ЗЗД, срок може да се предвиди и в договора. Срокът по ЗЗД започва да тече от узнаване на основанието за отмяна но не по – рано от датата на ввс на решение за развод. 

В случаите по чл. 227 ЗД и чл. 30 ЗН отмяната има действие с обратна сила. Защитата на третите лица е уредена с оглед вписване на исковата молба. При отмяната, предвидена в договор, придобитите от ТЛ права не могат да се засягат.

Отмяната на дарение на ВП в/у недвижим имот следва да бъде установено по съдебен ред с установителен иск. 

Чл. 56 предоставяне на семейното жилище след развода. Това право е преобразуващо и се упражнява по съдебен ред. Легална дефиниция в ДР на СК „§ 1. "Семейно жилище" по смисъла на този кодекс е жилището, което е обитавано от двамата съпрузи и техните ненавършили пълнолетие деца“. Предоставянето на семейното жилище не е въпрос, свързан със собствеността му. Въпросът тук е правото на ползване, което е облигационно право, защото по силата на съдебното решение, с което се предоставя ползването ще възникне наемно правоотношение (чл. 57, ал. 1). Всяка от страните може да поиска съдът да определи размера на наема с решението за развод (ал. 2, чл. 57). Предпоставки за предоставяне на ползването са посочени в ал. 1 – искане за ползване и наличие на жилища нужда. Когато от брака има ненавършили пълнолетие деца, съдът служебно се произнася за ползването на жилището.

В ал. 2 и ал. 3 на чл. 56 са предвидени по-скоро изключения:

ал. 2 „Когато от брака има ненавършили пълнолетие деца и семейното жилище е собственост на единия съпруг, съдът може да предостави ползването му на другия, на когото е предоставено упражняването на родителските права, докато ги упражнява“. В този случаи ползването се предоставя на съпруга-несобственик.

ал. 3 урежда хипотезата, когато е собственост на близки на единия съпруг. По ал. 3 обаче е предвиден срок за ползване – до една година. Този срок може да е по-дълъг само със съгласието на собственика.

М. Марков добавя тук и още едно изключение, Матеева също  – ако жилището е общо, т.е. имат учредено общо правно на ползване или съсобственост – съдът предоставя ползването му на единия от съпрузите, като взема предвид интересите на децата, вината, здравословното състояние и други обстоятелства (ал. 5 на чл. 56). СК приема, че възниква наемно отношение и в този случай – с другия съпруг.

Важен е интересът на децата. Упражняването на родителските права по правило е до навършване на пълнолетие. Частта от бракоразводното решение относно родителските права подлежи на промяна с нов иск. При изменение на обстоятелствата, от значение за предоставяне на ползването, всеки от съпрузите може да поиска отмяна.

Ползването на семейното жилище се прекратява преди изтичането на срока, ако отпадне жилищната нужда на ползващия, а в случаите по ал. 2 и ал. 3 на чл. 56 /собственост на другия съпруг или ТЛ/ и ако сключи нов брак.
### Особени имуществени последици
С вл.в сила на решение за развод режимът на имуществените отношения се прекратява, независимо от неговия вид – законен или договорен. Имуществата, върху които е възникнала СИО, преминават в режим на обикновена съсобственост. Дяловете на съпрузите се определят: 1. При наличие на брачен договор – от него; 2. Ако в договора не е предвидено друго, както и при общността – дяловете са равни (чл. 28). При законов режим на общност е уредена възможност да се промени равенството на дяловете по съдебен ред. Ако при договорния режим е предвидено възникване на общи имущества, изменение на установените в договора дялове биха могли да бъдат променяни само ако в договора са предвидени основание за това. Различни дялове мога да се определят и със споразумение между съпрузите в бракоразводния процес.
### При СИО 
Налице са две групи имуществени последици: 1) засягащи СИО (чл. 27,ал.1, 28, 29 и 31 СК) и 2) засягащи личните имущества на всеки от съпрузите (чл. 30 и 31 СК). Законът определя три хипотези, в които може да се иска по-голям дял от съпружеска имуществена общност от един от съпрузите – чл. 29:

Липсва равностойност на участието – единият съпруг има значително по-голям принос чл. 29, ал. 3 „При прекратяване на общността поради развод или по чл. 27, ал. 2 съдът може да определи по-голям дял от общото имущество на единия съпруг, ако приносът му в придобиването значително надхвърля приноса на другия съпруг“ и чл. 27, ал. 2 „Съпружеската имуществена общност може да се прекрати по съдебен ред и по време на брака, ако важни причини налагат това“. Този иск – за определяне на по-голям дял може да се предяви до една година от прекратяване на брака, т.е. от вл.в сила на решението за развод, или на СИО. Това е потестативно право на съпруга, упражнявано по с.ред.  Предмет на иска е цялото общо имущестесво, а не отделна вещ. Тук приносът има значение, защото иначе се стига до неоснователно обогатяване. Приложното поле на чл. 59 ЗЗД е изключено, защото в СК имаме основание да търсим изравняване. Искът може да се предяви след прекратяване на брака поради развод или след прекратяване на съпружеската имуществена общност. Правото на иск преминава върху наследниците. Искът е конститутивен. Възможно е евентуално съединяване с ОУИ по чл. 21, ал. 3. Кредиторите на съпруга не могат на основание чл. 134 ЗЗД да предявят подобен иск. 

Предмет на делото е установяване на по-големия принос на ищеца. Приносът е определен в чл. 21, ал. 2 и може да се изрази във влагане на средства, на труд, в грижа за децата и в работа в домакинството. Искът може да се предявява само по отношение на цялото имущество, а не за определен обект. Следователно и по-големия принос трябва да е цялостен. Прилагат се общите правила за доказване. Различните дялове могат да бъдат формирани по два начина: 1. Чрез посочване на дялове в цифрово изражение. Ако предпоставката е доказана, но точното съотношение на приносите на съпрузите не може да бъде установено, размерът на дяловете се определя по преценка на съда; 2. Чрез поставяне в дял на единия съпруг вещи, които по стойност надхвърлят вещите, определени за др.съпруг.

Ал. 3 на чл. 21 въвежда презумпция за съвместен принос, която с иска по чл. 21, ал. 4 и по 29, ал. 3 може да бъде оборена. Има обаче съществена разлика между иска за липса на съвместен принос и искът за определяне на по-голям дял поради значително по-голям принос. Искът по чл. 29 е конститутивен, а по чл. 21, ал. 4 – установителен, установява се липсата на принос на един от съпрузите. Искът по чл. 29 може да бъде предявен в рамките на една година от прекратяване на брака или на СИО, докато установителният може да се предяви безсрочно, включително по време на брака и от наследник на съпруг. Искът по чл. 29, ал. 3 се отнася до цялото имущество, докато по чл. 21 – конкретен обект, конкретно вещно право. С иска по чл. 29 се цели промяна в съотношението на идеалните части, докато по чл. 21, ал. 4 се цели пълно право на собственост на съпруга-ищец. По чл. 29 имуществото остава съсобствено, дори и да се уважи иска, докато по чл. 21, ал. 4 – имуществото се отделя като лично на ищеца, поради липса на принос на съпруга-ответник.

При предоставяне упражняването на родителските права. Съпругът, на когото е предоставено упражняването на родителските права, както и да е налице едно допълнително изискване – това да създава за него особени затруднения, може да поиска определяне на по-голям дял от съпружеската имуществена общност. Две групи обстоятелства формират представата за затруднения на родителя: 1. Нуждите на децата; 2. Имотното състояние на родителя. Съдът преценява дали да определи по-голям дял от цялата съпружеска имуществена общност. Тази преценка се прави само при прекратяване на СИО поради развод и при унищожаване на брака. Издръжката не може да компенсира тези затруднения. Правото няма как да се наследи. Съгласно чл. 31 СК този иск може да се предяви до една година от влизане в сила на решението за упражняване на родителските права.

В случай че въпросът за упражняване на род.права бъде пререшен ВС приема, че е допустимо да се иска решението, с което е определен по-голям дял на това основание да бъде отменено по чл. 303 ГПК. Едновременно с отмяната може да се предяви и иск за претендиране на по-голям дял от СИО за съпруга, на когото за напред се предоставя упражняването на род.права.

Ал. 2 на чл. 29 – съпругът, на когото е предоставено упражняването на родителските права по отношение на ненавършителите пълнолетие деца, получава извън дела си движимите вещи, предназначени за тяхното отглеждане (само при развод и унищожаване, но този проблем възниква и при иск по чл. 127, въпреки че там не се урежда такова право). Не става въпрос за получаване на по-голяма идеална част, а за изключителна собственост върху тези вещи. Тези вещи по време на брака са били съпружеска имуществена общност. С уважаването на този иск те ще станат собственост на единия съпруг. Тези вещи са напр. играчки, детско легло, бюро и всички други такива придобитите за детето. И тук искът се предявява до една година от влизане в сила на решението за упражняване на родителските права. Отново съществува възможност за пререшаване на въпроса. Искът не е вещен иск за собственост, а е конститутивен. Следва да бъде предявен в едногодишния преклузивен срок по чл. 31 СК. 

Право на част от личното имущество на другия съпруг при режим на общност. Чл. 30 урежда тази хипотеза ал. 1 „При развод всеки от съпрузите има право да получи част от стойността на вещите за упражняване на професия или на занаят и от вземанията на другия съпруг, придобити по време на брака, ако са на значителна стойност и той е допринесъл за придобиването им с труда си, със средствата си, с грижите за децата или с работата си в домакинството...“. 

Това е един осъдителен иск за определена сума пари. Предмет е лично имущество, в което съпругът-ищец е вложил и допринесъл. ФС – 1) Личното имущество трябва да  е придобито по време на брака,2)  Вещите и вземанията трябва да са на значителна стойност, 3) той е допринесъл за придобиването им с труда си, със средствата си, с грижите за децата или с работата си в домакинството.

Двете основни категории подчинени на режима на чл. 30 СК са: 1. Вещите за упражняване на професия или занаят, които са изключени от СИО (чл. 22, ал. 2). Личният характер на имуществото е свързан с тяхното предназначение. 2. Вземанията по принцип са резултат на лични усилия, но другият съпруг може да е съдействал за получаването им. Вземания от деликт и от безвъзмездни договори не биха могли да отговарят на една от предпоставки – относно наличието на принос за придобиването им.

Правото по чл. 30 СК е наследимо. Към тези два вида имущества трябва да се добавят и вещите и вземанията, включени в търговското предприятие на ЕТ (ТР 2/2001 г. и чл. 30, ал. 2).

Предпоставките са: 1. Вещите/вземанията трябва да са на значителна стойност – преценява се всеки отделен случай; 2. Имуществата са придобити по време на брака. 3. Другият съпруг има принос за придобиването им.

Приносът на ищеца трябва да се докаже – това преобладаващото становище в литература, а и на А. Станева. М. Марков излага аргументи за приложението на презумпцията по чл. 21, ал. 3: имуществата по чл. 30 СК не са общи не поради липсата на съвместен принос; понятието за принос и формите на този принос е еднакво в контекста на чл. 21 и 30 и др.

Искът е свързан с прекратяване на брака поради развод или унищожаване. Може да се предяви до една година от прекратяване на брака, ако ли не правото се преклудира. Изр. 2 на чл. 1, чл. 30 предвижда, че може да се предяви и преди прекратяване на брака, ако поведението на съпруга, който е придобил имуществото, поставя в опасност интересите на другия съпруг или на децата, т.е. разпилява имуществото си.

Решението при уважаване на иска – по отношение на вещите за упражняване на професията, собствеността върху тях се запазва, но собственикът дължи съответната част от оценката, приета от съда. По отношение на вземанията – разделят се в съответните части между съпрузите. Налице е разделност, а не солидарност.
### При законов режим на разделност 
Бившите съпрузи продължават да упражняват правата си като обикновени съсобственици. Ако през брака са придобили едно вземане при условията на активна солидарност – разводът не засяга положението им на кредитори. Разводът не се отразява на положението на съпрузите като солидарни длъжници. Ако през време на брака единия съпруг е прехвърлил на другия свои имот срещу задължение за издръжка и гледане, разводът само по себе си не е основание за прекр на договора. Отпадат ограниченията по чл. 34 СК. Ако единият е предоставил на другия вещ за ползване отношенията след развода са според уговореното. При заем за послужване съпругът заемател може да се позове на правилата на ЗЗД за прекратяване. Ако веща е плодоносна плодовете събрани за минало време не се дължат.

Ако през вр на брака съпругът ЕТ е натоварил и упълномощил др съпруг да управлява предприятието като прокурист – разводът не може да доведе до автоматично отпадане на правомощията на прокуриста;

Право на част от личното имущество на другия съпруг при режим на разделност – чл. 33, ал. 2 и се основава на принципа за недопустимост на неоснователното обогатяване. Правото възниква само при прекратяване на брака по исков ред. Предмет на претенцията е придобитото от другия съпруг по време на брака. Касае се до всякакво имущество, включително и вземания. Освен това трябва да е налице и принос. Формите на приноса са описани неизчерпателно в чл. 33, ал. 2 СК. Правото се упражнява по с.ред с осъдителен иск. Срок за предявяване на иска не е установен, т.е. общата 5 г. давност. Според литературата обаче следва да се приложи по аналогия преклузивния едногодишен срок, който се прилага както по отношение на режима на общност (чл. 31), така и по отношение на договорния режим (чл. 38, ал. 4).
### При брачен договор 
Ако между съпрузите има сключен брачен договор с уговорени последици след прекратяване на брака имаме две възможности:

Страните пред съда могат да се споразумеят нещо друго – по същество изменят брачния договор. За изм.на брачния договор по този начин не е необходимо спазване на формата по чл. 39.

Прилагат се брачният договор, стига да са защитени интересите на децата. Предимството на брачния договор е уредено в чл. 58 и гласи, че разпоредбите на чл. 54 отпадане на наследяването и на разпорежданията в случай на смърт, чл. 55 отмяна на даренията, чл. 56 семейното жилище и чл. 57 наемно правоотношение, свързано с предоставеното жилище, се прилагат доколкото в брачния договор не е предвидено друго.
## **Последици от развода, свързани с децата – упражняване на род. права.**
Разводът в случай, че има ненавършили пълнолетие деца, предполага решаването на следната група въпроси:

При кого да живеят децата;

На кого да се предостави непосредственото осъществяване на родителските грижи за децата;

Какви да бъдат мерките отн упр на родителските права;

Определяне на режима на личните отношения на детето с другия родител;

Определянето на подходяща издръжка;

Обезпечаване на условия за нормално живеене, чрез предоставяне за ползване на семейното жилище на този съпруг, който осъществява родителските права; 

Необходимостта от решаване на тези въпроси възниква при следните кумулативно посочени предпоставки: 1) наличие на ненавършили пълнолетие деца от В тази хипотеза попадат децата, които има установен произход и от двамата съпрузи, дори и когато са били родени извън брака; децата, които са рождени на единия съпруг, но са осиновени от другия; децата, които са осиновени от двамата. Родителски права имат и двамата съпрузи, но само единият от тях ще ги упражнява – при него ще остане детето. 2)  И двама родители да не са лишени от родителски права. 

Този въпрос може да се реши чрез сключване на споразумение, което се утвърждава по реда на чл. 49, ал. 5 СК. Когато става въпрос за развод по исков ред и се премине към споразумение това е един от въпросите, който може да се реши. Що се касае до развод по взаимно съгласие – въпросът за родителските права е задължителен.

Ако обаче страните не постигнат съгласие – съдът се произнася служебно по следните въпроси:

Упражняване на род.права. Преценката за това на кого да предостави родителските права е уредена в ал. 4 на чл. 59 „... след като прецени всички обстоятелства с оглед интересите на децата като: възпитателските качества на родителите, полаганите до момента грижи и отношение към децата, желанието на родителите, привързаността на децата към родителите, пола и възрастта на децата, възможността за помощ от трети лица - близки на родителите, социалното обкръжение и материалните възможности“. Съдът има задължение да изслуша децата, ако те са навършили 10 г. възраст. Тяхното желание не обвързващо за съда. Съдебната практика приема, че трябва да останат заедно и ново за РБ е възможността за съвместно упражняване на родителските права. За да се приложи това, трябва да има добре изградено споразумение между съпрузите.;

Може да определи мерките относно упражняване на род.права. Мерките за личните отношения с другия родител. Когато упражняването на родителските права се предостави на един от съпрузите, то за другия се определя режим на лични отношения (трябва да има личен контакт между родителя и детето, в режима може да се определи място, време, в присъствието на определено лице и др.).

Издръжката (чл. 143) – родителят, на когото не са предоставени родителските права, плаща издръжка на децата. Имаме законоустановен минимум. Началният момент, от който се дължи, е моментът, в който детето фактически живее при единия родител. Издръжка за минало време се присъжда само ако е поискана.

Предоставяне ползването на семейно жилище. (ал. 2). Съдът може да констатира риск при оставането на детето при някои от родителите. В този случай се прилага ал. 7 – може да остане да живее при дядо и баба, при семейство на други роднини или близки, с тяхно съгласие. Ако това не е възможно „детето се настанява в приемно семейство, в специализирана институция, посочени от дирекция "Социално подпомагане" или му се предоставя социална услуга - резидентен тип. Във всички случаи съдът определя подходящ режим на лични отношения между детето и родителите“. Настаняването на детето извън семейството е крайна мярка по ЗЗДет. Личните отношения с бабата и дядото могат да се уредят в друг процес по чл. 128.

Чл. 59, ал. 8 предвижда особени защитни мерки във връзка с осъществяването на личните отношения и те са три вида „1. осъществяване на личните отношения в присъствието на определено лице; 2. осъществяване на личните отношения на определено място; 3. поемане на разходите за пътуване на детето, а ако е необходимо - и на лицето, което го придружава“.

Решението има различен характер по отделните въпроси. В частта, с която се предоставя упражняването на родителските права и местоживеенето на детето, то има конститутивно действие. Създава се едно ново правно положение. В останалите си части решението е осъдително и подлежи на принудително. 

Определените от съда мерки подлежат на промяна, ако някое от обстоятелствата се измени (за упражняване на род.права; за режима на лични отношения; за издръжката). Това става по искане на родител, на дирекция „Социално подпомагане“ или служебно. Промяната става по исков път (чл. 59, ал. 9).


