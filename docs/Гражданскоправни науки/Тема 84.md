# **Обща характеристика на производството по несъстоятелност. Решение за откриване на производството. Последици. Попълване на масата на несъстоятелността. Предявяване, приемане и оспорване на вземанията. Органи в производството по несъстоятелност. Компетентност.**
## **Обща характеристика на производството по несъстоятелност.**
Производството по несъстоятелност /ПН/ е регламентирано в част 4-та ТЗ „Несъстоятелност“ . Нормите са императивни . Законодателят много време се колебаеше дали да не приеме отделен закон за производството по несъстоятелност. Мисля, че законопроектът беше внесен в Народното събрание още през 1991 г. или 1992 г. Като решаващ аргумент се прие, че определящото е обстоятелството, че по нашето право ПН се прилага за търговец. В крайна сметка законодателят прие да се спази традицията от старото българско право. Даже първоначално приетият на първо четене законопроект беше почти буквално преписан от стария ТЗ. След това са били включени елементи от действащия по време на отлежаването на законопроекта в НС немски Konkursordnung. В хода на приемането на част 4-та на ТЗ обаче под натиска на МВФ в производството по несъстоятелност се включи и оздравителното производство, като в чл. 607 се определиха целите на производството по несъстоятелност, в които се отчете и наличието на оздравително производство. Може би поради включване на оздравителното производство вътре в единното производство по несъстоятелност, систематиката на разпоредбите не е много прецизна. При работата върху законопроекта сме използвали немския проект за Insolvenzordnung /който беше приет след нашия закон и влезе в сила през 1996 г./ и тогава действащия във Франция Loi № 85–98 du 25.01.1985 relative au redressement et la liquidation judiciaires des entrerises, в които бяха включени и оздравителни процедури. При вземането на правнополитическите решения обаче депутатите не се съобразиха с всички предложения и съображения на експертите от работната група. 

Имаме и специалните регламентации за производствата при някои групи длъжници: за банките /за които първоначално по предложение на Асоциацията на банките твърдеше, за които че изобщо бяха изключени от приложното поле на производството по несъстоятелност, въпреки мнението на работната група, че за тях то трябва да се прилага, като се приемат и специални норми с оглед спецификата на дейността на банките/- Закона за банковата несъстоятелност; за застрахователите – в КЗ.  

Следва да отбележим, че поради спецификата проблемите на производството по несъстоятелността, имаме съчетаване на процесуални и материалноправни норми, защото е наложително при тази процедура, за разлика от исковия процес, актовете на съда да имат материалноправни последици, а също и да се определят материалноправните предпоставки за тяхното постановяване. 

В настоящите лекции ние ще разгледаме процесуалните проблеми на производството по несъстоятелност, като ще държим сметка и за материалноправните норми. 

Някои терминологични бележки относно термина несъстоятелност и термина неплатежоспособност.  

Законодателят използва термина несъстоятелност за обозначаване на цялата процедура, защото така е бил приет законопроектът на първо четене и по някакви неясни съображения за краткост на изказа, не пожела да използва предложената от работната група терминология, сходна с тази във френското право.  

Неплатежоспособност е основание за откриване на производството по несъстоятелност, чието легално определение е в чл. 608. Както ще видим, с решението за откриване на производството по несъстоятелност /РОПН/ длъжникът не се обявява в несъстоятелност. Обявява се неговата неплатежоспособност, съотв. свръхзадълженост и се определя началната й дата. След РОПН може да се проведе оздравително производство, освен в случаите на чл. 630, ал. 2. В решението по чл. 711, частен случай на което е решението по чл. 630, ал. 1, Дл се обявява в несъстоятелност, което означава, че няма оздравително производство и се преминава към осребряването на масата на несъстоятелността, което ще видим, че е класическо универсално принудително изпълнение и в повечето случаи е принудителна съдебна ликвидация. 

Обръщам Ви внимание на терминологията, защото все още срещам в литературата и съдебната практика термини като несъстоятелния длъжник /вместо неплатежоспособният длъжник, за когото е открито производство по несъстоятелност/; обявяване на несъстоятелността, вместо обявяване на неплатежоспособността, когато имаме само РОПН.

Производството по несъстоятелност е съдебно производство. То е вид граждански процес. То се проявява като защита-санкция при незаконосъобразно развитие на правоотношенията на ДЛ-търговец, изразяващи се в неплатежоспособност на ДЛ-търговец, съотв. или/и свръхзадълженост на ООД, АД, КДА . 

Като вид граждански процес то е верига от процесуални действия на страните, съда и другите субекти в производството по несъстоятелност, която верига се осъществява през постъпателно осъществяващи се процесуални действия. Специфичното за този процес обаче е, че актовете на съда пораждат не само процесуални, но и материалноправни последици, визирани в закона. 

Трябва да се отграничават съпътстващите производства. Исковият процес по чл. 694, исковите процеси по чл. 649 във вр. с чл. 646, 647, чл. 135 ЗЗД, исковете за защита на имуществени права на длъжника, включени в масата на несъстоятелността (например ревандикационен иск за негов имот, осъдителен иск за негово вземане срещу негов длъжник), както и производствата за индивидуално принудително изпълнение за удовлетворяване на длъжникови притезателни права към негови длъжници. Тези производства са отделни и самостоятелни, колкото и да са свързани с целите на производството по несъстоятелност, и се регламентират в ГПК, а не в част IV на Търговския закон. Включените в част IV на Търговския закон разпоредби, отнасящи се до специфичната подсъдност по чл. 649, ал. 2; до легитимацията по чл. 649, ал. 1; до процесуалната представителна власт на синдика (чл. 658, ал. 1, т. 7 ), не водят до промяна в характера на съпътстващите производството по несъстоятелност искови и изпълнителни процеси.  

Сравнение с индивидуалното принудително изпълнение. Производството по несъстоятелност се характеризира като производство за универсално принудително изпълнение, защото с него се цели удовлетворяване на всички кредитори на длъжника, независимо от неговата воля, и принудителното изпълнение е насочено върху цялото секвестируемо имущество на длъжника. 

Класическа, утвърдена през последните два века и до 80-те и 90-те години, е организацията на производството по несъстоятелност като чисто универсално принудително изпълнение. Като универсално принудително изпълнение то се квалифицира и в КР №  4/11 март 2014 г. (обн., ДВ, бр. 27 от 25.03.2014 г.) по конст.д. № 12/2013 г.; ТР № 1 от 3.12.2018 г. на ВКС по т. д. № 1/2017 г., ОСТК. Съвременната организация на производството по несъстоятелност, към която принадлежи и действащата сега у нас правна уредба на несъстоятелността, включва в единна процедура фазите за оздравяване на предприятието, за осребряване на имуществото и разпределение на получените суми между кредиторите, поради което престава да бъде чисто производство за универсално принудително изпълнение. То се развива като класическо производство за принудително изпълнение, когато е постановено решение за обявяване на длъжника в несъстоятелност, след което се провежда осребряване на включеното в масата на несъстоятелността имущество на ДЛ и кредиторите се удовлетворяват по реда на чл. 722 ТЗ. Когато е постановено само РОПН във фазата за оздравителното производство /която е факултативна/, то няма за задача оздравяване на дейността на предприятието на длъжника, с цел в резултат на оздравяването да се постигне и удовлетворяване  на кредиторите, без да се провежда осребряване на имуществото на Дл. 

То се отличава от индивидуалното принудително изпълнение, при което по принудителен път се удовлетворява един кредитор от определено секвестируемо имуществено право на длъжника. Разликата между производствата за индивидуално и за универсално принудително изпълнение се запазва и в системата, възприела принципа за равното третиране на присъединилите се в едно вече започнало производство за индивидуално принудително изпълнение кредитори, към която се числи и нашата (чл. 458, 459 ГПК). Индивидуалното принудително изпълнение с присъединили се кредитори е насочено върху отделни секвестируеми права на длъжника, а не върху цялото му секвестируемо имущество. Индивидуалното принудително изпълнение запазва характера си и когато са посочени няколко изпълнителни способа, т.е. принудителното изпълнение е насочено върху няколко секвестируеми имуществени права на длъжника, тъй като в този случай не се образува маса и не се блокира цялото имущество на длъжника, докато в производството по несъстоятелност цялото секвестируемо имущество на длъжника оформя маса на несъстоятелността (чл. 614), която трябва да се осребри по реда на гл. 42 на ТЗ. Участието на кредиторите в индивидуалното принудително производство не е задължително и те не губят правната си възможност да водят други изпълнителни процеси, върху други имуществени права на длъжника, докато в производството по несъстоятелност това е невъзможно (чл. 638). В откритото производство по несъстоятелност под страх от погасяването по чл. 739 трябва да предявят вземанията си. Съгл. 739, ал. 1 непредявените в производството по несъстоятелност вземания и неупражнените права се погасяват. Нещо повече, съгл. чл. 679, ал. 2  (изм. - ДВ, бр. 105 от 2016 г.) неудовлетворените в производството по несъстоятелност вземания се погасяват освен в случаите по чл. 744, ал. 1 и в случаите, когато за обезпечаване на неудовлетворените в производството по несъстоятелност вземания са учредени обезпечения от трети лица.  

Двете производства се различават и по отношение на субектите, и във връзка с участващия в процесуалното правоотношение правозащитен орган, както и поради това, че в производството по несъстоятелност се назначава специално лице – синдик, който е орган в производството по несъстоятелност. Орган в производството по несъстоятелност е и Събранието на кредиторите, и Комитета на кредиторите, които органи не са самостоятелни правни субекти. Такива органи няма в изпълнителния процес. Орган на принудителното изпълнение в изпълнителния процес е СИ. Контролен орган е съдът. 

Докато индивидуалното принудително изпълнение може да започне само по молба на кредитор, но не и на длъжника, производството по несъстоятелност може да започне и по молба на длъжника. Нещо повече, на осн. чл. 626 той е длъжен да стори това . Освен това, за да се предизвика откриване на производство по несъстоятелност, не е необходимо кредиторът да има изпълнителен лист, изваден въз основа на посочено в закона изпълнително основание, докато в производството за индивидуално принудително изпълнение това е необходимо. 

Съвременната организация на производството по несъстоятелност, към която принадлежи и действащата сега у нас правна уредба на несъстоятелността, включва в единна процедура фазите за оздравяване на предприятието, за осребряване на имуществото и разпределение на получените суми между кредиторите, поради което престава да бъде чисто производство за универсално принудително изпълнение. В индивидуалното принудително изпълнение няма възможност за предлагане, приемане и утвърждаване на план за оздравяване на длъжника. 
### Сравнение с класическите конкордатни процедури 
Класическите конкордатни процедури са производства за постигане на споразумение между кредиторите и длъжника по пътя на различни отстъпки от страна на кредиторите, изразяващи се в опрощаване, разсрочване или отсрочване на изпълнението, при което, при определени процесуални правила, волята на мнозинството на кредиторите се налага и спрямо несъгласните и неучаствалите в това производство. Целта на конкордатните процедури в класическия им вид е избягването на производствата по несъстоятелност като производства за универсално принудително изпълнение Включената в приетата у нас система на производството по несъстоятелност възможност за оздравяване на предприятието е специфична конкордатна процедура. Голямата особеност тук е, че тя е включена в единна процедура със същинското универсално принудително изпълнение, представляващо осребряване на имуществото, при съответно съгласуване на правилата за тяхното съчетаване. Другата особеност е, че оздравителното производство задължително е свързано с план за оздравяване на предприятието. 

Производство по стабилизация на търговец. Целта на това производство е да се предотврати откриването на производство по несъстоятелност чрез постигане на споразумение между търговеца и кредиторите му за начина на изпълнение на задълженията му, което да доведе до продължаване на дейността на търговеца. Производство по стабилизация може да се открие за търговец, който не е неплатежоспособен, но се намира в непосредствена опасност от неплатежоспособност, чието легално определение е дадено в чл. 762, ал. 2 ТЗ. Това производство има за цел да се стабилизира за дейността на предприятието, като така се избегне изпадането на Дл в неплатежоспособност. Планът за стабилизация има много общи черти с оздравителния план. Целта на оздравителното производство е при наличие на неплатежоспособност на Дл да се постигне оздравяване на неговата дейност, и да се избегне осребряването на имуществото на длъжника. Ще видим тези неща и при целите на производството по несъстоятелност. Целите на производството по несъстоятелност са определени в чл. 607. 

Производството по несъстоятелност има за цел да осигури справедливо удовлетворяване на кредиторите и възможност за оздравяване предприятието на длъжника. В производството по несъстоятелност се вземат предвид интересите на кредиторите, длъжника и неговите работници  /чл. 607, ал. 1 и 2/. 

Производството по несъстоятелност на търговеца има за цел справедливо удовлетворяване на кредиторите и оздравяване предприятието на длъжника (чл. 607, ал. 1). Законодателят е поставил две много често противоречиви и трудно съчетаеми цели на производството. Това показва, че с възприемането на единната процедура, включваща в себе си възможността за оздравяване на предприятието, не се изоставя традиционният характер на несъстоятелността като производство за универсално принудително изпълнение. Изоставя се обаче идеята за класическия вид универсално принудително изпълнение, свързано само с разпродажбата на имуществото, включено в масата на несъстоятелността, каквото е било то по стария ни Търговски закон, а и в европейските законодателства до 80-те години. Удовлетворяването на кредиторите е непосредствената цел на производството. Тя е налице, както когато производството се развива като типично универсално принудително изпълнение (вж. чл. 711), така и когато се гласува и утвърди план за оздравяване на предприятието. То, в крайна сметка, е подчинено на волята на кредиторите, формирана по реда на чл. 703. Подчинеността му на тази цел е видна от чл. 700, ал. 1, където като задължителен елемент на съдържанието на плана за оздравяване на предприятието са посочени предвижданията за: степента на удовлетворяване на вземанията, начина и времето за плащане на кредиторите от всеки клас (т.1); степента на удовлетворяване, което всеки клас кредитори получава в сравнение с това, което би получил при разпределение на имуществото (т. З); гаранциите, които се дават на всеки кредитор за изпълнението на плана (т. 4). 

В производството по несъстоятелност трябва да се вземат предвид интересите на кредиторите, длъжника и на неговите работници (чл. 607, ал. 2). Изпадането на длъжника в неплатежоспособност и откриването на производство по несъстоятелност спрямо него винаги е свързано с противоречия (понякога доста остри) между интересите на длъжника-търговец, неговите кредитори и работниците му. Длъжникът има интерес да продължи своята дейност и да избегне разпродажбата на имуществото си. Кредиторите имат интерес да получат колкото се може по-бързо и по-пълно удовлетворяване на вземанията си. По-бързото удовлетворяване на кредиторите в случай на неплатежоспособност на длъжника обаче в по-големия брой от случаите ще бъде частично. Кредиторите следователно могат да имат и друг интерес – запазване предприятието на длъжника, чрез което да получат по-пълно удовлетворяване, както и запазването на клиента с оглед на по-нататъшните си търговски контакти. Тези цели могат да бъдат постигнати с цената на отстъпки по стари задължения, чрез превръщане на вземане в дял от капитала или чрез непротиворечащи на закона действия или сделки, както и чрез продажбата на цялото или част от предприятието на друг търговец (чл. 700, ал. 2). Това може да стане и независимо от волята на длъжника, като при утвърждаването на плана съдът е длъжен и може да провери само дали планът отговаря на изискванията на закона относно съдържанието му и реда за неговото предлагане и гласуване (чл. 700, ал. 1, чл. 704, ал. 1). Тъй като в производството по несъстоятелност има множество кредитори, интересите им на практика много често си противоречат. Ето защо, чрез механизма на приемането на плана за оздравяване на предприятието от събранието на кредиторите, се дава възможност да се наложи волята на мнозинството над тази на малцинството. В плана обаче задължително трябва да бъдат включени гаранциите, че несъгласните с него кредитори ще получат това, което биха получили при осребряването на имуществото (чл. 705, т. 4). 

Работниците и служителите – лицата, които са в трудови правоотношения с длъжника, от една страна, са също кредитори, които имат интерес да получат цялостно и по-бързо изпълнение на вече просрочените трудови възнаграждения. Той обаче не бива да се размива в една амалгама с интересите на останалите кредитори, тъй като интересът за запазване на работното място е от жизнено важно значение и често пъти много силно надделява над интереса за по-бързо получаване на вече просроченото трудово възнаграждение, чието изплащане при наличие на неплатежоспособност на работодателя и конкуренция с други кредитори в производството по несъстоятелност най-вероятно ще бъде частично. 

Както се вижда от изложеното по-горе, възможно е също да съвпаднат поне частично интересите на кредиторите, длъжника и работниците и служителите, чиито работодател е той, и това съвпадане може да бъде в посока към запазване на дейността и само ако оздравяването не е възможно – към осребряване на имуществото. Очертаното противоречие и възможното съвпадане на интереса на длъжника за запазване на дейността са обективна даденост, което налага те да бъдат законодателно отчетени, както това е направено в чл. 607 и в редица конкретни правни норми (чл. 630, 635, 639, 700, 704, 711, 722). 

Освен това се изтъква, че в макроикономически аспект, често пъти сериите от съдебни ликвидации само изтощават ресурсите на страната, докато изпълнението на оздравителния план може да повлияе благоприятно върху икономиката именно чрез запазването на тези ресурси. За съжаление трябва да отбележа, че са относително малко производствата по несъстоятелност, където е използвано оздравителното производство.
## **Решение за откриване на производството.**
Субекти, за които може да бъде открито производство по несъстоятелност. Следващата ни тема е свързана със субектите, за които може да бъде открито производство по несъстоятелност. Знаете, че такова не може да бъде открито срещу всеки длъжник, а единствено и само срещу търговец. Кръгът на лицата търговци е очертан в чл. 1 и 2 ТЗ, като качестовто търговец се добива във връзка с някаква правно-организационна форма или по извършване по занятие на търговски сделки. Може да е дееспособно ФЛ или ЮЛ. 

Не са търговци, не може да се открива производство по несъстоятелност - холдингови структури, клони на търговски дружества, граждански дружества. Само дееспособно ФЛ може да е търговец, като ограничената дееспособност е пречка за такова качество. Еманципирания непълнолетен също може да е търговец. Само търговец ЮЛ на частното право може да е субект на производство по несъстоятелност. Не може да е срещу държавно учреждение, община, да не говорим - срещу държавата. За да стане търговец, лицето трябва да извършва една или повече сделки по чл. 1 и то по занятие. При ТД и кооперациите - трябва да са вписани в ТР (дори да не извършват търговски сделки). Това е по-скоро за припомняне, нямате проблеми с това.

Проблемът е по-скоро свързан с изключенията. Уредени са две групи изключения от това правило - че се открива по отношение на търговци. Пръвата група допускат производството да се открие срещу нетърговци, а втората - забрана за откриване на производството срещу някои търговци. Оказва се, че качеството търговец е важно, но има изключение и в двете посоки. Специални закони също уреждат изключения. ЮЛНЦ не са търговци, но ЗЮЛНЦ позволява те да са обявени в несъстоятелност. Предвижда се възможност за откриване на производство по несъстоятелност срещу скрит съучастник,  //нещо си// и наследниците на починал или заличен от ТР на неограничено отговорен съдружник. Лице, което прикрива търговска дейност чрез неплатежоспособен длъжник. Това е хипотезата на т.н. скрито съучастие. На практика е рядкост. Тази разпоредба цели отново защита на кредиторите. По отношение на едно лице, което прикрива търговската дейност чрез неплатежоспособен длъжник. Следва рисковете от дейността да се възложат на лицето. Създава се една връзка между две лица по повод на извършвана от тях търговска дейност, която фактически се извършва от едно от лицата. Неплатежоспособният е явният съучастник, който прикрива дейността на другия. Законът не се интересува от това дали скритият съучастник има търговско качество. Скритият съучастник може да е търговец, може и да не е. 

В хипотезата, в която не е, казваме, че е налице това изключение - а именно производство по несъстоятелност да се открие и срещу нетърговец. Няма пречка и да е търговец. За третите лица не е известно това, че дейността се извършва от скрития съучастник. И поради тази причина сделките между трети лица и явния съучастник не са нищожни като привидни. Основанията за откриване на производство по несъстоятелност срещу скрития съучастник са няколко - на първо място явният трябва да е неплатежоспособен по смисъла на чл. 608 и срещу него се открива производство по несъстоятелност по общите правила. При разглеждане на молбата за откриване на производство по несъстоятелност трябва да се установи, че скрит съучастник прикрива чрез него търговска дейност. Тоест, трябва да се установи наличие на някакъв тип споразумение между скрития и явния съучастник в тази насока и към момента на това споразумение за прикриване явният съучастник да е бил неплатежоспособен. Има специфични отношения между явния и скрития съучастник. В производство по несъстоятелност много трудно биха могли да бъдат доказани. Всъщност при тези условия може да се открие производство по несъстоятелност едновременно и срещу двамата съучастници, ако има изрично искане за това. И в рамките на едно произвдоство ще се разглежда молбата и срещу двамата. Това е една по-особена хипотеа. 

Следващата хипотеза предвижда чл. 610 ТЗ. Тази разпоредба предвижда, че едновременно с откриване на произвдоство по несъстоятелност за търговското дружество, се смята за открито производство по несъстоятелност и за неограничено отговорния му съдружник. Първото заключение е, че се отнася само до неограничено отговорните съдружници. Възможно е да бъде приложена към дружествата, които имат неограничено отговорни съдружници. Като едновременно с откриването на производство по несъстоятелност за такова дружество, съдът следва служебно да открие такова производство и по отношение на всеки един неограничено отговорен съдружник на това дружество. Всъщност мотивът за откриване на производство по несъстоятеолност и срещу неограничено отговорните съдружници е, че те отговарят неограничено. Дори когато имат търговско качество, ирелевантно е дали е неплатежоспособност или свръхзадълженост с оглед на специалното основание за откриване на производство по несъстоятелност срещу него. 

Следващото изключение е свързано с чл. 611, ал. 1 ТЗ. Знаете, че ЕТ е ФЛ, съответно при смърт на това ФЛ, качеството ЕТ се прекратява автоматично. Към момента на смъртта си ФЛ е оставило имущество, което би могло да послужи за удовлетворяване на кредиторите му, ако не беше починал. Съответно ако наследниците на едноличния търговец приемат наследството, срещу тях може да се открие производство по несъстоятелност, като се открива срещу придобитото от тях наследство. При заличаване на ЕТ от ТР, правният субект продължава да съществува, но вече няма търговско качество. Основанията по чл. 611, ал. 1 ТЗ са ЕТ да е починал или заличен от ТР и това да се е случило преди подаване на молбата срещу него. ЕТ трябва също така да е бил неплатежоспособен преди смъртта си или заличаването от ТР на друго основание. Молбата за откриване на производството следва да се подаде до 1 година след смъртта (съответно заличаване от ТР). Времето за определяне на пасивния субект може да надхвърли този срок (тъй като няма срок за приемане на наследство). Трябва да има и срещу кого да бъде подадена тази молба (тоест да имате наследници, приели наследството). Ако наследството е прието направо, наследникът ще отговаря за задълженията на починалия търговец както с придобитото имущество, така и със своето лично имущество, като ако това е достатъчно за удовлетворяване на кредиторите, те няма да има основание за откриване на производство по несъстоятелност. 

И последно - производство по несъстоятелност може да е открито и срещу наследниците на починал или срещу заличен от ТР неограничено отговорен съдружник. Основанията са да е открито производство срещу самото дружество, в което този съдружник е съдружник. Към момента на откриване на производството по несъстоятелност на дружеството е необходимо този съдружник да е починал или да е заличен. Ако не е така - по реда на чл. 610 ТЗ ще се открие срещу него. Също така - неплатежоспособността на дружеството трябва вече да е настъпила към момента на смъртта или заличаването. Отново едногодишен срок. Наследниците трябва да са приели наследството. 

И последното изключение е свързано с търговци, срещу които не може да бъде откривано производство по несъстоятелност. Обратната хипотеза е това, виждате. Това е търговец публично предприятие, което упражнява държавен монопол или е създадено със закон. Критерият тук не е дали има монополна позиция на пазара, а дейността, която упражнява, да е посочена като държавен монопол в чл. 18 К. 

И следващото изключение - банка или застраховател. Производството по несъстоятелност срещу тях е по ред, уреден в отделен закон. Това е общо взето за лицата, които могат да бъдат конституирани като длъжници (лицата, срещу които може да се насочи молбата за откриване на производство по несъстоятелност). 
### Лица, легитимирани да подадат молба за откриване на производството
На следващо място - лицата, които са легитимирани да подадат молба. Това производство съдът не може да го открива служебно. Трябва да е сезиран с молба от заинтересовано лице. И това лице трябва да притежава процесуална легитимация (за да е допустима молбата). Ще се образува и едно много интересно предварително производство по чл. 629 ТЗ. То има за цел да установи дали са налице основанията за откриване на производство по несъстоятелност. Като дори това да се подаде молба за установяване на тези основания може да засегне правата на длъжника сериозно, законът ограничава кръга на лицата, които имат право да подадат молба за откриване на производство по несъстоятелност. Те са няколко.

На първо място това е длъжникът. Той може да подаде молба за откриване на производство. Ликвидаторът, ако става въпрос за търговец в ликвидация. Кредитор на длъжника във връзка с търговска сделка. Следващия - НАП (за публичноправно задъжение към държавата или общината или за частно държавно вземане). На практика НАП е длъжна да събира задълженията по реда на ДОПК. Това е причината да не подава такива молби за производство по несъстоятелност. Обичайният начин е присъединяване на НАП към вече открито производство по несъстоятелност. И с последните изменения на ТЗ (31.03.2018) вече специална легитимация има и Изпълнителна агенция Главна инспекция по труда - за неизпълнение трудови възнаграждения на най-малко 1/3 от РС в продължение на два месеца. Най-често молби се подават от самия длъжник или от негов кредитор.

На първо място - длъжникът. Той има право, но всъщност е задължен да направи такова искане, да подаде такава молба и то в един много кратък срок - 30 дни след като стане неплатежоспособен или свръхзадължен. Срокът тече от момента, в който длъжникът е узнал или е трябвало да му стане известно, че е в такова състояние. Срокът не е давностен или преклузивен. Няма да бъде недопустима молба, подадена от длъжник за откриване на производство по несъстоятелност. Ако срокът не е спазен, съдът ще допусне такава молба, но лицата, които са били длъжни да подадат молбата в срок, ще носят отговорност за вреди на кредиторите (чл. 627 ТЗ). Предвидена е също наказателна отговорност по чл. 227б, ал. 1 НК. В чл. 626, ал. 2 са посочени лицата, които следва да подадат молбата от името на длъжника. При длъжник ЕТ, самото ФЛ подава тази молба или приел наследството му наследник. При длъжник СД, КД или КДА, тогава задължен е всеки един от неограничено отговорните съдружници. При ООД и АД - орган на управление (които упражняват текущото управление - управителя при ООД или управителен съвет или съвет на директорите на АД; не Общите събрания) или представител. Отделен член на управителния орган не е легитимран освен при свръхзадълженост. Чл 742 предвижда това. За кооперация - председателят или управителния съвет. Ако дружеството е в ликвидация - ликвидаторът. Под представител в чл. 626, ал. 2 е означен органният представител на търговец, недоброволен такъв. Прокуристът не е легитимиран за молба, но е длъжен в 7-дневен срок да уведоми търговеца от настъпване на неплатежоспособността. 

По отношение на кредитора. Не всеки кредитор има такова право, а само кредитор със вземане, което произтича от или се отнася до вземане от търговска сделка. Не е необходимо вземането да е безспорно, или да бъдеустановено със СПН или нещо такова. Достатъчно е молителят да твърди, че такова вземане съществува. Естествено, длъжникът може да оспори съществуването на това вземане. Тогава молителят следва да докаже съществуването на вземането си пред съда по несъстоятелността. Молбата е допустима само въз основа на твърдението на молителя, че притежава вземане, произтичащо от или отнасящо се до търговска сделка. Много са подобни нещата като при исковата молба. Легитимацията произтича от твърдението на ищеца, че е засегнат от правния спор. Необходимо е кредиторът да има интерес от откриване на производството. При изискуемо вземане е очевиден интересът. При неизискуемо вземане изрично трябва да се обоснове интересът като условие за допустимостта на молбата. Обезпечен кредитор би имал възможност, ако стойността на обезпечението е по-ниска от стойността на вземането. Иначе трудно би могъл да установи такъв интерес. Погасяването на задължението на длъжника след подаване на молбата за откриване на прозивдоство по несъстоятелност не е основание за отпадане на правния интерес на кредитора и не е основание за прекратяване на производство. Целта не е длъжникът да бъде осъден да плати на този кредитор, а да се стигне до удовлетворяване на всички кредитори. 

Възможно е молбата по чл.625 ТЗ да бъде подадена както от кредитор така и от длъжник. Ако молбата е подадена от длъжник, това се обявява в ТР и се оповестява по отношение на всички лица. Вписва се по партида на ТД в ТР. В този случай кредитор може да подаде молба за откриване на производство по несъстоятелност най- късно до момента, в който съда открие  производството по молба на длъжника. Тъй като не може да открие 2 производства по несъстоятелност срещу един и същи длъжник, в този случай съдът ще спре производството и ще разгледа молбата на кредитора. Ако уважи молбата, съдът ще прекрати спряното производство по молба на длъжника. Спряното производство ще бъде възобновено, ако молбата на кредитора бъде отхвърлена.

Ако кредитор е подал молба за откриване, това ще представлява процесуална пречка за подаване на молба за откриване от длъжника. Останалите кредитори имат право да се присъединят към молбата, подадена от кредитора, до края на първото заседание за разглеждане на молбата. Легитимирани да се присъединят са само кредитори, които са легитмирани да подадат и молба. Те ще встъпят като главна страна в производството, съответно дължат заплащане на държавна такса. Съдът се произнася с определение по отношение на молбата за присъединяване. То не подлежи на обжалване. 

Присъединеният кредитор може да обжалва решението на съда, постановено по молбата за откриване на производството по несъстоятелност. От момента на молбата за присъединяване се прекъсва и давността. Молбата за откриване на производство по несъстоятелност, подадена от кредитор, не се обявява в ТР. Затова е възможно и останалите кредитори да не знаят за нея. Т.е. възможност за присъединяване може да има, ако останалите кредитори знаят за молбата. 

По отношение на съдържанието на молбата- няма изрична уредба, която да определя задължителните реквизити. Представлява искова молба, поради което притежава реквизитите на искова молба по ГПК. Основанието на молбата е твърдяната в нея несъстоятелност или свръхзадълженост, като посоченото от молителя основание обвързва съда. Петитума на молбата съдържа искане за откриване на производство по несъстоятелност срещу длъжника. Молителят може да поиска и производство по несъстоятелност да се октие и срещу неограниченоотг съдружници и срещу скрит съучастник. Молителят трябва да посочи при коя от хипотезите на чл.630, ал.1 , 2 ТЗ или чл.632 ТЗ иска съдът да открие производството по несъстоятелност. Това последното се случва тогава, когато наличното имущество е недостатъчно за покриване на началните разноски на производство по несъстоятелност и ако тези разноски не бъдат предплатени от заинтересовано лице. В молбата молителят може да предложи и лице, което да бъде назначено за временен синдик и да се посочат обезпечителни мерки. Към молбата се прилагат писмени доказателства, сочат се и други доказателства. Важно приложение и предпоставка за нейното разглеждане са доказателствата, че молителят е уведомил НАП за подаване на молбата. Това е така, за да може тя да се присъедини към производството.

При подаване на молба от длъжника прилагат се още и документите по чл.628, ал.1 ТЗ. Става въпрос за препис от последния заверен ГФО, опис и оценка на активите, списък на кредиторите, опис на лично имущество и т.н. Към молбата на длъжника не се прилага доказателство за платена държавна такса, тъй като тя не се събира предварително, а от масата на несъстоятелността при разпределяне на имуществото. Но ако молбата е подадена от кредитор, той представя доказателство за платена ДТ. 

При разглеждане на молбата се образува едно предварително производство по 629 ТЗ. То предхожда откриването на същинското производство. Целта му е да бъде преценено дали са налице основания за откриване на ПН. Подаване на молба от кредитор прекъсва погасителната давност на вземането, на което кредиторът основава своята молба. Сроковете са кратки- целта е максимално бързо да има произнасяне по тази молба. Съдът е длъжен да образува делото в деня на получаване на молбата, както и да обяви делото за решаване най- късно в 3 месечен срок от образуването. Инструктивни са сроковете. 

Първото, което съдът проверява е дали молбата е допустима. Дали е подадена от лице с процесуална легитимиация или срещу лице с процесуална легитимация. Ако е допустима възниква задължение на съда да се произнесе и по нейната основателност.

Процесуални пречки за допустимост на молбата са подадена друга молба за откриване на производство по несъстоятелност или пък пречка е също открито производство по несъстоятелност срещу длъжника 

След установяване допустимост на молбата съдът следва да прецени налице ли са материалноправните предпоставки- наличие на длъжник търговец, който е неплатежоспособен/ свръхзадължен. Следва да бъдат доказани с пълно доказване. Това е така и когато молбата бъде подадена от длъжника. Той в самото производство е пасивен обаче- не доказва състоянието си на неплатежоспособност или свръхзадълженост и съдът отхвърля молбата. Така се обезсмисля и задължението на длъжника да подава такава молба. 

Молбата, подадена от длъжника, се разглежда незабавно в закрито заседание- чл.629, ал.1 ТЗ. Производството е едностранно, то малко напомня охранителното. Не се призовава нито длъжникът, нито кредиторите. Съдът се произнася въз основа на представените с молбата писмени доказателства. Рядко това производство точно така протича. Това се дължи на една причина- преценката за наличие на неплатежоспособност е свързана със съобразяване на коефициентите, които се изчисляват от вещо лице по пътя на назначена от съда съдебно икономическа експертиза. Ако съдът назначи такава експертиза тя трябва да бъде изслушана, за да бъде изслушана съдът трябва да проведе открито заседание. Съдът има право и служебно да събира доказателства. 

При молбата, подадена от кредитор, производството протича малко по- различно. То е спорно- имаме два противоречиви интереса- един на кредитора и един на длъжника. Молбата, подадена от кредитор се изпраща на длъжника. Разглежда се в 14 дневен срок от подаването в открито заседание при закрити врата. Призовават се длъжникът и кредиторът, ако има присъединени кредитори и те се призовават. Ако длъжникът има неограниченоотг съдружници те също следва да се призоват, тъй като ако се открие производство по несъстоятелност срещу длъжника такова производство ще се открие и срещу тях. Молбата се разглежда по реда на ГПК. Не е допустимо предявяване на насрещни, инцидентни искове. Не могат да се привличат подпомагащи страни. Кредиторите, които могат да се присъединят, са главни страни.

Молбата може да се оспорва от длъжника, като той може да прави възражения относно несъществуване на вземания на кредитора и възражения, които са свързани с неговата собствена неплатежоспособност. Ако се установи, че наличното имущество на длъжника не е достатъчно за покриване на първоначалните разноски на производството, съдът постановява определение, в което посочва сума, която следва да бъде платена за започване на производството. Наличното имущество е реалното разполагаемо имущество и то се оценява по пазарна стойност. Началните разноски зависят от това какви ще бъдат реалните разноски. Трябва да бъде назначен временен синдик. Това производство за разглеждане на молбата е особен граждански процес. Не можем да кажем, че е изпълнителен процес. При молба, подадена от длъжника производството наподобява охранително, но се проявяват и доста различия:

Подаването на молба от длъжника не е само негово право, но и задължение. Ако не го изпълни, той носи както отговорност за вреди, така и наказателна отговорност.

Решението на съда за откриване на производство е по- скоро неблагоприятно за длъжника. При охранителното производство молителят преследва по- скоро някаква благоприятна цел.

Решението по молбата ще засегне не само правната сфера на длъжника, но и тази на кредиторите и със СПН ще бъде постановено наличието на неплатежоспособност.

При молба, подадена от кредитор, производството е спорно и двустранно. Открива се въз основа на едно потестативно право на кредитора- той да предизвика правна промяна в сферата на длъжника. Установяването на паричните задължения на длъжника, които са довели до неплатежоспососбност, е по- скоро един преюдициален въпрос във връзка с установяване на несъстоятелността. Решението на съда по молбата за откриване на производство по несъстоятелност има СПН за факта на неплатежоспособност или свръхзадълженост и тяхната начална дата. Не се установява със СПН паричното вземане на кредитора, което е в основата на неплатежоспособността и на базата на което той основава молбата си. Поради тази причина и длъжника и друг кредитор може да оспори това вземане, което стои в основата на установената несъстоятелност. Съдът се произнася по молбата с решение, което трябва да бъде мотивирано. Ако установи, че длъжникът е неплатежоспособен или свръхзадължен, тогава съдът ще открие производстгвото било то с решение по чл.630, ал.1 или 2 било по 632 ТЗ. Съдът е обвързан от петитума на молбата при своята преценка. Не е обвързан от молбата, ако установи, че са налице предпоставките по чл.632, т.е. тази хипотеза, в която няма достатъчно средства за покриване на разноските. 

Съдът не е обвързан от петитума на молбата по отношение на началната дата на неплатежоспособност или свръхзадълженост, като тази начална дата е едно от основните неща, които подлежат на установяване в рамките на това производство. Това е датата на най- ранното непогасено задължение на длъжника или последно плащане към кредитора, към която са налице всички признаци на несъстоятелността по чл.608. 

Ако постанови решение по чл.630, ал.1 съдът констатира несъстоятелност, обявява я, обявява начална дата, открива производство по несъстоятелност, назначава временен синдик, определя датата на първо събрание на ОС. Съдът е длъжен да покани всички кредитори да предявяват писмено своите вземания в едномесечен срок. Едновременно с откриване на производство по несъстоятелност за длъжника съдът открива такова и за неограниченоотг съдружници, дори да няма такова искане в молбата- съдът действа служебно. Няма значение дали са търговци или не. 

Ако е очевидно че продължаването на търговската дейност на длъжника ще доведе до намаляване на масата на несъстоятелност, тогава съдът следва да постанови решение по чл.631, ал.2, да обяви длъжника в несъстоятелност. Решението има диспозитива на решението за обявяване на несъстоятелност. Такова искане обаче трябва да бъде направено от някое от лицата, подали молбата за откриване на производство по несъстоятелност.

Ако установи, че имуществото не е достатъчно за покриване на началните разноски- постановява решение по чл.632- и обявява длъжника в несъстоятелност и спира производството. Тъй като производството се спира, не се назначава временен синдик, не се определя и дата за първо събрание на кредиторите. Няма да бъдат извършвани процесуални действия, няма да тече и давност за вземания на кредиторите, както и давност за вземания на присъединените кредитори и давност по отношение на вземанията на кредиторите, предявили ги преди решението.

Едно такова спряно производство може да бъде възобновено било по искане на длъжника или по искане на кредитор в срок една година от обявяване на решението по чл.632 в ТР. Условие за възобновяване е в масата на несъстоятелността да се събере достатъчно имущество, с което да се покрият тези първоначални разноски или да се депозира сума за тяхното предплащане. Друг вариант- в рамките на тази една година да не бъде поискано възобновяване. В този случай, след изтичане на срока с служебно прекратява производството и да поиска заличаване на длъжника в ТР. Със заличаването се прекратява съществуването.

Възможно е с да отхвърли молбата за откриване на производство по несъстоятелност, ако липсва някое от основанията за откриване на производството, и ако длъжникът докаже, че е изпълнил изискуемите си задължения, както и ако установи, че задълженията на длъжника са временни или че разполага с достатъчно имущество за покриване на вземанията на кредиторите.

Решенията по чл.630 и 632 както и решенията за възобновяване и за прекратяване на производството, се обявяват в ТР по партида на длъжника. Съдът извършва това обявяване- изпраща препис от решението на Агенция по вписване. Съдът изпраща и съобщение на страните, че съобщението е изготвено. В ТР се вписва по партида на длъжника откриване на производство по несъстоятелност и се вписва началната дата. С откриване на производството законът ограничава права на длъжника или е възможно напълно да го лиши от право да управлява своето ТП. От обявяване в ТР на съдебното решение за откриване на производство по несъстоятелност се считат известени и третите лица, съответно сделки, сключени след този момент между длъжника и трето лице, които са в нарушение на наложените ограничения, ще бъдат недействително по отношение на кредиторите на несъстоятелността. 

Решението на съда за отхвърляне на молбата, не се обявява в ТР. Това може би е пропуск на закона. 
### Обжалване 
Всички решения, свързани с молба за откриване на производство по несъстоятелност подлежат на обжалване по общия ред в 7- дневен срок. За решнията по чл.630 и 632 срокът тече от обявяване на решението в ТР. Срокът за обжалване на решението за отхвърляне на молбата тече от съобщаването му на страните. Общо правило- само страните по делото имат правило да обжалват. Правилото има изключения във връзка с решениеята по чл.630 и 632 за откриване на производство по несъстоятелност. Те засягат правата на широк кръг субекти и могат да бъдат обжалвани от лицата, посочени в чл.613а, ал.2 ТЗ. 
## **Последици.**
Решението за откриване на производство по чл.630 и 632 имат СПН имат и конститутивно действие. Изпълнителна сила нямата. Т.е. те установяват със СПН наличието на неплатежоспособност, съответно свръхзадълженост на длъжника и началната датата на несъстоятелността. Не се установяват индивидуални права в полза на отделен кредитор, нямат изпълнителна сила, на тяхно основание кредиторът няма право да започне изпълнение срещу длъник. Тези решения имат незабавно действие. Техните последици настъпват от деня на тяхното постановяване. Тук трябва да имаме предвид и добросъвестни трети лица- от деня на обявяването в ТР. И трите решения по чл.630 и 632 имат действие по отношение на всички. След постановяването им и лица, които не са участвали в производството за откриване на производство по несъстоятелност не могат да подадат нова молба за откриване на производство по несъстоятелност или да започнат индивидуално принудително изпълнение срещу длъжника, не могат да водят и осъдителни искове срещу длъжника. 

Решението за отхвърляне на молбата за откриване на производство по несъстоятелност има само установително действие. Няма незабавно действие, последиците настъпват след влизане в сила. Със СПН се установява, че длъжникът не е неплатежоспособен/ свръхзадължен и разполага с достатъчно имущество за покриване на задълженията. Кредиторите, които са участвали в производството, не могат да подават нова молба на същото основание за същия кредитор за същия период. Чл.631, ал.1 предвижда и право на обезщетение на длъжникика. 
### Последици
Чл.640 ТЗ. Последици настъпват за длъжника, за кредиторите, за длъжника ЮЛ и за съпруг на ЕТ и за трети лица. Най- силно се засяга длъжникът. Ограничават се правата му да управлява и да се разпорежда с имуществени права, включително в масата на несъстоятелността. Откриването на производството засяга и кредиторите, като от тук нататък те не могат да удовлетворят вземанията си по пътя на индивидуалното принудително изпълнение и не могат да предявяват осъдителни искове. Последиците от откриване на производството настъпват незабавно. Основна последица е променения ред за сключване на сделки и за извършване на други действия с имущество от масата на несъстоятелността. Тези сделки и действия следва да се извършват по определен ред за да бъдат действителни

Чл.635- 636 ТЗ- ограничения на правата на длъжника. Те следват от откриване на производството по несъстоятелност срещу него. Законът допуска длъжникът да продължи дейността си и след откриване на производство по несъстоятелност. Целта на тази възможност е да се направи опит за оздравяване на предприятието, който е възможен само, ако дейността продължи да бъде извършвана. Това обаче не трябва да създава опасност за правата на кредиторите. Дори да му се разреши да продължи търговска дейност това се случва при определени условия

Той продължава дейността си под надзора на синдика. Ако синдика установи че съществува опасност за интересите на кредиторите, може да поиска от съда да десезира длъжника. Налагат се ограничения при сключването на нови сделки с имущество, включено в масата на несъстоятелността. Те следва да са свързани с продължаване дейността на търговеца. Това изискване е свързано с цел, която може да бъде постигната- оздравяване. Новите сделки освен това изискване могат да се сключват от длъжника само след предварително съгласие на синдика и съобразно мерките постановени в решението за откриване на производство по несъстоятелност или с определението по чл.629а ТЗ. 

Правомощията на длъжника се ограничават и от правомощията на синдика. Нему се дава право да прекратява сключвани от длъжника договори, които не са изпълнени изцяло или отччасти- чл.644 ТЗ. Чл.658 ТЗ.

Ограничават се процесуаните права на длъжника. Може да извършва процесуални действия, които не са предоставени на синдика във връзка със защита на материални права, включени в масата на несъстоятелността. По заварени дела, по които длъжникът е ищец, се призовава и синдика, който участва наред с длъжника. Заварени дела, по които длъжникът е ответник, висящи, те ще бъдат спрени. Ако вземанията на ищците по тях не бъдат приети спряното проиводство се възобновява, но при участие само на синдика на страната на ответника. 

Нови дела могат да бъдат завеждани само от синдика. Ограничава се правото на длъжника и да получава изпълнение на парични задължения. Изпълнението на парични задължения към длъжника се приема от синдика. Само тогава имат погасителен ефект. Плащането директно на длъжника е недействително по отношение на кредиторите. Изпълнение, направено на длъжника след датата на откриване на производство по несъстоятелност, но преди вписване на решението, е действително, ако изпълнителят не е знаел за откриването или макар и да е знаел даденото е влязло в масата на несъстоятелността. 

Най-тежка последица – възможност съдът да го лиши от право  да управлява и да се разпорежда с права от масата на несъстоятелността и да предостави това право изцяло на синдика. Това може да се случи служебно или по искане на трето лице, ако се установи че с действията си длъжникът застрашава правата на кредиторите. Такова застрашаване може да се случи и при бездействие на длъжника. След десезиране длъжникът не може да упражнява и процесуалните си права за защита на права от масата на несъстоятелността. Това десезиране от права на длъжника се вписва в ТР, за да бъде известно на широк кръг субекти. Извършените от длъжника правни действия след вписване са нищожни по отношение на кредиторите  на несъстоятелността. 

Наред с всички ограничения по отношение на длъжника за него се предвиждат и определени задължения. 

Да съдейства на съда и на синдика при осъществяване на функциите им- чл.640 ТЗ. Длъжникът да предостави максимално широка информация за състоянието на имуществото и търговската си дейност и всички свързани  с това документи- чл.640, ал.2 ТЗ. Ако не съдейства- длъжникът е заплашен с глоба. 

Последици, свързани със спиране на съдебни изпълнителни производства срещу длъжника- чл.637-38 ТЗ. Защо се прави? Законът предвижда забрана на кредиторите на длъжника, който е в открито производство по несъстоятелност, да се удовлетворяват в рамките на едно индивидуални принудително изпълнение. Т.е. изпълнението на вземанията си те могат да получат само в рамките на производството по несъстоятелност. От тук нататък няма смисъл и да продължават изпълнителното производства. Спирането тук цели обезпечаване на равенството на правата на кредиторите и възможността да получат съразмерно удовлетворяване. 

След спирането ищците по исковите дела, взискателите по изпълнителните производства, следва да предявяват вземанията си по ПН. Спиране на съдебните производства- чл.637 ТЗ. „Срещу длъжника“- спират се дела, по които длъжникът е ответник. Не се спират делата, по които длъжникът е ищец. Тук само конституираме и синдика. 

Откриването на производство по несъстоятелност е и абсолютна процесуална пречка за образуване на нови дела срещу длъжника с предмет вземания на кредитори. Съдът следи служебно за тази процесуална пречка.

Спират се само заварени производства по имуществени граждански дела. Продължават дела, които имат имуществен характер, но не засягат масата на несъстоятелност. Например дела, чийто предмет са вещни права, потестативни права. Те не могат да бъдат удовлетворени от масата на несъстоятелността. Чл.637 не се отнася и за висящите обезпечителни производства. Възможно е едно такова производство да бъде прекратено с отпадане на обезпечителната нужда. 

С оглед целта на чл.637 ТЗ да препятства индивидуалното принудително изпълнение на отделни кредитори, ако анализираме възможността срещу длъжника да са заведени осъдителни, конститутивни, установителни искове, то би следвало да подлежат на спиране само делата по осъдителни искове. Само по тях предмет са вземания, притезателни права, които подлежат на удовлетворяване от масата на несъстоятелността. При пораждане на притезателно право от уважен конститутивен иск вече вземането следва да бъде предявено в производството по несъстоятелност. Например обезщетения от вреди по неизпълнен договор. 

Логиката да се спре делото е,  че от него няма смисъл. Това е така, защото ищецът по това дело, който твърди, че има някакво вземане, което може да бъде удовлетворено в рамките на производството по несъстоятелност, няма смисъл да го води това дело. Той трябва само да предяви вземането си в производството по несъстоятелност. 

Ако предметът на спора е право, което не може да бъде удовлетворено в производството по несъстоятелност, тогава няма да спираме делото, тогава ще нарушим правото на ищеца да получи защита. 

Изключение от правилото за спиране – чл.637, ал.1 ТЗ. Ако по въпросното дело има насрещен иск или възражени за прихващане, отправено от самия длъжник в качествтото му на ответник, делото няма да бъде спряно и следва да продължи, за да може съдът да се произнесе по възражението или насрещния иск. Делото обаче продължава с участието на синдика. Ако обаче първоначално предявения иск бъде уважен, това вземане ще е установено със СПН и този кредитор няма да може да търси изпълнение по пътя на индивидуалното принудително изпълнение, а ще търси изпълнение в производството по несъстоятелност. Там обаче няма да може да го оспорват. 

Не се спират и дела по трудови спорове за парични вземания срещу длъжника. Делото продължава с участието на синдика. Не се спират и делата по трудови спорове, които имат за предмет други права освен трудови вземания. 

Не се спират дела, които имат за предмет имущество на трети лица. Става въпрос за вземане със залог или ипотека. Тази вещ не принадлежи на длъжника. Цел- ищецът по него да се сдобие с влязло в сила осъдително решение. Това решение ще може да го използва като изпълнително основание, но не срещу длъжника. Т.е. няма да може да базата на това решение с изпълнителна сила да проведе индивидуално принудително изпълнение срещу длъжника. Ще може да го използва за образуване на изпълнителен процес  срещу третото лице, което е дало своята вещ за залог или ипотека. По този начин не засягаме масата на несъстоятелността, защото това не е вещ на длъжника.

Последици от спирането: не могат да се извършват процесуални действия и след спиране ищецът може да предяви пред съда по несъстоятелност вземането по спряното дело. Ако това вземане бъде прието от съда по несъстоятелност тогава спряното дело ще бъде прекратено. Ако вземането не е прието от съда по несъстоятелност, не е включено в одобрения списък или е направено възражения срещу включването му. Тогава имаме един спор относно неговата основателност и този спор не се решава от съда по несъстоятелност. Тогава това дело ще трябва да се възобнови, за да може в неговите рамки да бъде установено съществува ли това вземание или не. Ако да- лицето става кредитор и търси своето вземане в производството по несъстоятелност. Ако не- няма да бъде кредитор. 
### Обезпечителни мерки
Чл.629а ТЗ. Налагат се преди постановяване на решението за откриване на производство по несъстоятелност. Какви са предпоставките:

Ако това  се налага за запазване имуществото на длъжника. Има известна прилика и разлика с обезпечителния процес по граждански процес. Да погледнем учебника. Обезпечителният процес се налага като защита санкция, когато същестува опасност правото, което е предмет на делото и което ще бъде предмет на решението да бъде нарушено. Основно изискване за допускане на обезпечението е ищецът да докаже вероятната основателност на своя иск- чл.387 ГПК и обезпечителната нужда. Тук в чл.629а ТЗ обезпечителната нужда е дефинирана като необходимост запазване имуществото на длъжника, т.е. цялата маса на несъстоятелността. Поради това имаме и тази палитра от мерки, които са предвидени. Постановяването им може да стане по искане на кредитор или служебно от съда, докато по ГПК е приложимо изцяло диспозитивното начало и съдът служебно не може да прави обезпечение на иска. Като последица на решението за откриване на производството по несъстоятелност е следната: дейността продължава под надзора на синдика. 

Да назначи временен синдик- посредством определението, с което се допуска предварителна обезпечителна мярка. Представлява издърпване напред на една последица, характерна за решението за откриване на производство по несъстоятелност преди още то да бъде постановено. Акцентът е запазване имуществото на длъжника

Да допусне мерките по чл.630, ал.1, т.4 ТЗ- запор, възбрана и други обезпечителни мерки. Тази мярка когато е и в решение само за откриване на производство по несъстоятелност може да бъде само за конкретни имуществени права на длъжника, но не като обща възбрана и запор. Дейността продължава.  

Съдът постановява спиране на изпълнителните дела срещу имуществото на длъжника, с изключение на изпълнителните дела, образувани по ДОПК. Акцентът е върху протежирането на публичните вземания и изпълнението на публичния изпълнител. Този текст би могъл да се критикува. Според проф. Павлова обществения интерес изисква да могат кредиторите да получат удовлетворяване на вземанията, за да могат и те да бъдат коректни данъчни платци

Да допусне мерките по чл.642 ТЗ. Това са мерки, които не са елемент от съдържанието на решението за откриване на производството по несъстоятелност, но дават възможност на съда да избере подходящата обезпечителна мярка, която да е адекватна на нуждата. Например може да назначи пазач, запечатване на сгради на длъжника. 

Тези обезпечителни мерки много силно засягат имуществото на длъжника. Когато молбата е подадена от кредитор тя трябва да е подкрепена с убедителни писмени доказатеслтва. Те трябва да бъдат както по отношение на вземането на самия кредитор, така и по отношение на обезпечителната нужда. Ако бъде представено обезпечение в определения от съда срок има близост с чл.389 ГПК, но тук става дума за обезпечение пред съд, но това обезпечение се определя от размера за компенсиране на нанесените на длъжника вреди, ако се установи, че той е неплатежоспособен или свръхзадължен. 

Съдът се произнася с определение. Изключително важна особеност на тези мерки е, че ползват всички кредитори на несъстоятелността, за разлика от мерките по ГПК. Това се дължи на обстоятелството, че производството по несъстоятелност е колективна процедура, която има определените в чл.607 ТЗ цели- оздравяване на предприятието на длъжника и справедливо удовлетворяване на кредиторите, като то се следва както ако бъде обявен длъжника в несъстоятелност, така и когато имаме оздравителен план. (РКС по текстовете чл.646 и 647). 

Производството по несъстоятелност е класическо универсално принудително изпълнение, но САМО в случаите, когато имаме обявяване в несъстоятелност. Когато имаме оздравяване не се извършва осребряване, кредиторите се удовлетворяват по друг начин. Съдът може да отмени мерките, ако тяхното продължаване не е наложително с оглед постигане на целите. 

Определението, с което се определят тези обезпечителни мерки, ползва всички кредитори, но то се съобщава само по отношение на лицето, на което са наложени- длъжник, и на лицето, което иска налагането- кредитор. Не можем в производството по несъстоятелност в тази фаза да налагаме обезпечителни мерки спрямо друго лице върху друго имущество, което не е на длъжника. Други лица не влизат в това производство и не са субекти в него. Характерно за определението е, че подлежи на незабавно изпълнение и обжалването не спира изпълнението. 

Обезпечителните мерки по чл.629а ТЗ имат временен характер в истинския смисъл на думата. Изрично е постановено, че се смятат отменени, когато с влязло в сила решение молбата за откриване на производството по несъстоятелност бъде отхвърлена. 

Решението за откриване на производството по несъстоятелност има незабавно действие. Решението с което се отхвърля молбата няма незабавно действие. Затова ако са постановени тези мерки, но е отвхърлена молбата, за да отпаднат те трябва решението, с което е отхвърлена молбата, да е влязло в сила.  

Друго характерно- наложените обезпечителни мерки имат действие до датата на решението за откриване на производството по несъстоятелност. Затова именно имат временен характер. Тъй като решението за откриване на производството има незабавно действие, те се заместват от последиците на решението за откриване на производството. 

Обезпечителните мерки се заместват от последиците на решението, но съдът може да постанови запазването на мерки или да ги замени с други. За какво става дума- чл.629а, ал.9 ТЗ. Става дума за това, че в чл.630, т.4 ТЗ, където са възбраните и запорите, съдът може да постанови изрично в решението за откриване на производството, че наложените предварителни обезпечителни мерки продължават действието си. 

Мярка по чл.635, ал.2 ТЗ дейността продължава. Самото продължаване на дейността не е във вреда на кредиторите. Напротив- може да се постигне оздравяване, но с действията си длъжникът застрашава интересите на кредиторите. Например не се съобразява с изискването да сключва сделките с предварително съгласие на синдика, не опазва имуществото и т.н. Тогава съдът може да лиши длъжника от правото да управлява самото предприятие и да управлява имуществото си и назначава синдик с тези праавомощия. По чл.635, ал.1 ТЗ длъжникът е този, който ръководи дейността на предприятието, той си управлява имуществото, но синдикът упражнява само надзор. По ал.2 се отнема правото на длъжника да управлява предприятието, да сключва сделки. При това положение практически синдикът получава положението на управител на предприятието.

Видно от чл.622 ТЗ е, че това определение следва да се впише в ТР, когато имаме назначаване на синдик. Когато имаме налагане на възбрана, трябва да впишем решението в Имотния регистър, ако имаме запор върху безналични ценни книжа- в Централния депозитар, ако имаме запор върху дял на длъжника от търговско дружество- в Търговския регистър. 

Определението подлежи на обжалване. Когато е уважена молбата легитимиран е длъжникът, а когато е отхвърлена- легитимиран е кредиторът. 
### Последици по чл.638 ТЗ
Става дума за последиците на решението за откриване на производството по несъстоятелност. То има незабавно действие. Изключително важни процесуални последици на това решение, обаче не вътре в самото производство, а отнасящи се до дела, които са отделни. С откриване на производството по несъстоятелност се спират изпълнителните производства срещу имуществото на длъжника (да се разбира изпълнение на парични вземания върху имуществено право на длъжника, включено в масата на несъстоятелността) с изключение на тези по ДОПК. Това, което ни спасява от тези разпоредби във връзка с ДОПК е, че в ДОПК е предвидено, че не може да се извършва осребряване до изтичане на срока за подаване на план за оздравяване. Изглежда като спиране по силата на закона, но не може в изпълнителния процес да имаме спиране автоматично на процес. Затова този съдебен изпълнител, при който имаме изпълнително дело, е длъжен да спре делото на това основание. При чл.632 ГПК последната точка- други случаи, предвидени в закона, това е чл.638 ТЗ. Това е императивно определено в закона основание, при което съдебният изпълнител е длъжен да спре делото. Да спре, а не да го прекрати, защото решението не е влязло в сила. Ако от спирането до вписването на решението се извърши плащане от взискателя, платеното се връща в масата на несъстоятелността. 

Спират се и всички искови дела, които имат за предмет вземания на кредитори към длъжника- чл.637 ТЗ. В ал.4 не се допуска налагане на обезпечителни мерки по реда на ГПК или по ДОПК след откриване на производството по несъстоятелност. Не е допустимо да се започват изпълнителни дела върху това имущество. 

Не се спират изпълнителните дела, които се водят срещу поръчителя върху негово имуществено право. Това имущество не е в масата на несъстоятелност. Обстоятелството, че той е солидарно задължен не го прави длъжник в производството по несъстоятелност. Срещу него може да се води изпълнително дело. Не се спират изпълнителните дела, които са върху недвижим имот, върху който трето лице е учредило ипотека за обезпечение на дълга на длъжника. Не се спират и делата, които са срещу лицето и върху обекта, върху който трето лице е учредило залог за обезпечение на това задължение. С други думи т.н. ипотекарен длъжник и заложен длъжник- те не стават длъжници в производството по несъстятелност, но изпълнителните дела срещу тях са напълно допустими. 
## **Попълване на масата на несъстоятелността.**
### Кредитори на несъстоятелността
Терминът е легален. Имаме едно косвено легално определение на понятието. Съдържа се в чл.616- масата на несъстоятелността служи за удовлетворяване на всички кредитори по търговски и нетърговски вземания. Те се удовлетворяват от масата на несъстоятелността. Предпоставката е вземанията да бъдат предявени в предвидения в закона срок. 

Когато имаме решение за откриване на производство по несъстоятелност дейността на длъжника продължава под надзора на синдика. Може да се сключват нови сделки, затова може да имаме нови кредитори, стига сделката да е сключена след съгласие на кредитора, защото ако не е спазен редът според чл.646 тази сделка ще бъде нищожна по отношение на кредиторите на несъстоятелността. Не е необходимо да се предявява иск, за да може да се позове синдикът на нея. Видно от чл.722, ал.1, т.7 и 8 ТЗ новите кредитори стоят преди старите хирографарни кредитори. Това е така, защото никой няма да сключи сделка, ако знае, че ще бъде изместен от старите кредитори, а целта е оздравяване на предприятието. Тези сделки се сключват с цел да може да се оздрави състоянието на предприятието.

Друга особеност – нищожни по отношение на останалите кредитори на несъстоятелността са плащания, извършени от длъжника на старите кредитори. Чл.639- по отношение на новите кредитори. Те получават плащане на падежа и само ако не е било възможно това плащане на падежа и се стигне до обявяване в несъстоятелност, тогава отиват по чл.722, ал.1, т.8 ТЗ.

Друго важно по отношение на старите хирографарни кредитори. Лихвата не спира да тече по време на производството. Но лихвата, която тече по време на производството, се удовлетворява на девето място- чл.722, ал.1, т.9 ТЗ. Чл.616, ал.2, т.4 вр. чл.722, ал.1, т.12 ТЗ- разноски на кредиторите. Те не се считат за разноски по несъстоятелността, а се считат за разноски на самия кредитор. 
### Маса на несъстоятелността
Става дума за секвестируеми права. Чл.614, ал.4 ТЗ. Търговците, които са търговски дружества, нямат несеквестируемо имущество. Тя се отнася само до ФЛ с оглед осигуряване на социалния минимум. 

Нашето производство по несъстоятелност не се ограничава до имуществените права, включени в масата на несъстоятелност, до решението за откриване на производството. Масата на несъстоятелността се явява една динамична съвкупност. Чл.614, ал.3 – една втора част от вещите, правата върху вещи и паричните влогове СИО. По новия СК паричните влогове не са СИО. Да внимаваме! 

Както и производството по несъстоятелност, така и изпълнителният процес, водят до прекратяване на СИО като такава и трансформирането и като обикновена съсобственост. и тук нито кредиторите на длъжника, нито кредиторите на несъстоятелността могат да твърдят, че длъжникът има по- голям дялот СИО, нито съпругът недлъжник може да твърди, че има по- голям дял. Чл.621 препраща съответно към ГПК. „Съответно“- става дума за имуществени права, върху които се насочва изпълнението. 

Чл.615- недействително по отношение на масата е прекратяване или делба на СИО, както и определянето на по- голям дял, ако е станало в срок от 6 месеца преди началната дата на несъстоятелността. 
### Попълване масата на несъстоятелността
Регламентация в глава 41 ТЗ. За попълване на масата на несъстоятелността се водят класически осъдителни искове за вземания на длъжика от трети, задължени към него лица, ревандикационни искове- искове за защита на имуществени права на длъжника, включени в масата на несъстоятелността. Макар и те да не са визирани в тази глава, няма съмнение в теорията и практиката, че става дума за дела за попълване масата на несъстоятелността. Това тяхно естество е саморазбиращо се. Също и чл.615, който се отнася до относителната недействителност на делбата и определяне на по- голям дял СИО. Проблем в практиката възниква само във връзка с държавната такса, тъй като в чл.649 е постановено, че не се дължи държавна такса за отменителните искове. 

Тъй като става дума за искове, които са за попълване масата на несъстоятелността, по- голяма част от съдебната практика се е утвърдило разбирането, че не се дължи предварително внасяне на държавна такса и по тях. Идея на законодателя да не се дължи предварително внасяне на държавна такса- длъжникът е неплатежоспособен и още повече ще затрудним не само него но и кредиторите на несъстоятелността. 

Не само искови дела се водят. Изпълнителните дела, които се водят за събиране на взеанията на длъжника, които той има към трето задължено към него лице са също за попълване на масата на несъстоятелността. В новия ГПК имаме заповедно производство, което има за предмет вземане на длъжника към трети задължени лица- също дела за попълване масата на несъстоятелността. Чл.658, ал.1, т.7 – делата, които имат за предмет вземания на длъжника, делата по отношение на ревандикационни искове, по тях синдикът е процесуален представител на длъжника и то законен заради изричната разпоредба на чл.658, ал.1, т.7. Става дума за искови, изпълнителни дела, заповедни производства, а и производства по несъстоятелност. Необходимо е синдикът да е назначен с решението за откриване на производството по несъстоятелност. 

За разлика от чл.635, ал.1 в материалното право, където сделките си ги сключва длъжника, и там е необходимо само предварително съгласие на синдика. затова отговорността на синдика като процесуален представител е много голяма. Той е длъжен да води добросъвестно и компетентно делата. Тези дела не са част от производството по несъстоятелност. Те са функционално свързани с него. Тяхната цел е попълване масата на несъстоятелността. 

Прекратяване на договор

Прихващане 

Дадена е възможност на кредитора да извърши прихващане със свое задължение към длъжника, ако правото му на прихващане е възникнало преди датата на решението за откриване на производството. Дадена е възможност обаче да се извърши прихващане от кредитор, ако вземането му е станало изискуемо след датата на несъстоятелността. Това право на кредитора е признато, но защо? При прихващането имаме две насрещни еднородни задължения. Икономически и правно не е оправдано да се плаща поотделно. Затова кредиторът, който е хирографарен, но има право на прихващане, може да го направи, защото при прихващането по необходимост имаме погасяване на две насрещни задължения. Тъй като обаче вече имаме синдик волеизявлението за прихващане трябва да бъде насочено до него. Чл.638 ТЗ- по сметката на синдика. в чл.645 ТЗ е предвидена относителна недействителност на прихващането, ако кредиторът е придобил вземането преди датата на откриване на производството, но към момента на придобиване на вземането е знаел, че е настъпила неплатежоспособността. Цели се да се избегне недобросъвестното придобиване на задължение или вземане. 

Необходимо е синдикът да предяви иск, който е конститутивен, както е искът по чл.135 ЗЗД. Предявява се срещу този кредитор, който е извършил прихващането, и длъжника. По тези дела и по чл.646 и 647 синдикът не е процесуален представител на длъжника, а е процесуален субституент, на който е признато право на иск за защита на колективните интереси на кредиторите за попълване масата на несъстоятелността. Затова в чл.635, ал. 3 изрично е постановено, че производството по несъстоятелност, производството по чл.629а длъжникът може да извършва лично или чрез опълномощено от тях лице всички процесуални действия, които не са предоставени изрично на синдика. 

Фактическите състави на чл.646 и 647 са изучавани по търговско право. става дума за отделни искови процеси, функционално свързани с производството по несъстоятелност, но не са негова част. Провеждат се по реда на ГПК. Ние ще учим за тях при търговските спорове по чл.365. Друга особеност- във връзка с подсъдността. Т.н. привличащо действие на несъстоятелността- отменителните искове се водят пред съда по несъстоятелността, но не от съдията, който води производството, а от други съдии, които са в този съд. При отменителните искове- чл.645-647 и чл.135 ЗЗД изрично е постановено, че искът се предявява от синдика. той има качеството на процесуален субституент, на който изрично в чл.649 е признато правото на иск за водене на тези дела в защита на кредиторите. При това имаме процесуална субституция при условията на процесуална суброгация. Докато в чл.26, ал.3 ГПК е предвидено, че когато по закон е дадено право на едно трето лице за защита на чуждо право, зад се конституира и носителят на материалното право, тук нямаме това правило. Но тук е дадена възможност на всеки кредитор на несъстоятелността да предяви този иск. Тогава той брани както собствения си интерес, така и правния интерес на другите кредитори. Така че има двойно качество на типична страна и на процесуален субституент. 

Срокът е едногодишен. Започва да тече от откриване на производството по несъстоятелност, а в случаите на чл.632, ал.2 ТЗ от обявяване на решението по чл.632, ал.2. Ако прихващането е извършено след откриване на производството- от момента на извършване на прихващането. Става дума за преклузивен срок. Става дума за потестативни права, които могат да се упражнят само по съдебен ред. 

Кое е характерно? Тъй като става дума за относителна недействителност, когато ни се уважи искът ние автоматично не си попълваме масата. Затова в ал.2 е дадена възможност за обективно съединяване на иска за относителна недействителност с обусловени от тези искове права, предвидени в чл.648. Тъй като става дума за относителна недействителност това трето лице става кредитор и от този момент започва да тече срокът той да си предяви вземането, но тъй като се реституират насрещните престации синдикъ тпредявява заедно с това и иск с правото на длъжника, което е атакувано с тази относителна недействителност. 

Ако искът е предявен само от един кредитор, тогава съдът служебно конституира синдика като съищец. Имаме кредитор с типична легитимация + фигурата на процесуален субституент + процесуален субституент синдика. ако синдикът е предявил иска кредитор не можеда предяви иска, но може да встъпи не като подпомагаща страна, а като съищец. 

Докато поначало в общия исков процес като трето лице може да встъпи лице помагач, което има правен интерес решението да бъде постановено в полза на главната страна, тук е допустимо да имаме последващо съединяване на искове. Защото ако бяхме конституирали всички кредитори то процесът би станал невъзможен. 

Отменителни искове- презумпцията по чл.135, ал.2 ЗЗД се прилага за всички свързани лица. Ние знаем от §1 за легалното определение на свързани лица. Друга особеност- влязлото в сила решение има действие за длъжника, синдика и всички кредитори- по- широки субективни предели от определените в чл.298, ал.1 ГПК. 
## **Предявяване, приемане и оспорване на вземанията.**
### Процедура за предявяване и приемане на вземания от синдика. Списъци
Колективна процедура, която има за цел целите, посочени в чл.607 – справедливо удовлетворяване на кредиторите, оздравяване на предприятието на длъжника, отчитане интересите на кредиторите на длъжника и неговите работници. Само когато имаме решение за обявяване в Н., само тогава процедурата се развива като универсално принудително изпълнение – осребряване имуществото на длъжника и разпределяне на получените суми. Когато имаме само открито п-во има възможност да се проведе процедурата чрез оздравително п-во, което не е универсално принуд.изп.,но е колективна процедура, тъй като планът засяга всички кредитори и цялата маса на Н. чл.700 – задължително в плана по оздравяване трябва да бъде посочена степента на удовлетворяване на вземанията, начин и време за плащане на кредиторите от всеки клас, както и гаранции за изпълнение на неоспорени, приети вземания. Виждаме ясно изразена целта за удовлетворяване на кредиторите, а не просто за оздравяване. Вярно е, че длъжникът може да предложи план за оздравяване, но такъв може да бъде предложен и от кредиторите, както и самия синдик. Във всички случаи планът се гласува от събранието на кредиторите, т.е. неговото съдържание може да бъде различно от волята на длъжника. Мнозинството от кредиторите, съобразно размера на техните вземания, налага своята воля на длъжника и на останалите кредитори.

Колективната процедура се изразява в обстоятелството, че съгласно чл.616 ТЗ всички кредитори на длъжника, спрямо когото е открито п-во по Н.,могат да се удовлетворят от масата на Н. За да стане това, те трябва да предявят своите вземания. Предявяването е писмено – чл. 685 ТЗ. Срок – 1 месец от вписване в ТР на решението за откриване на п-вото. Писмено означава също, че в това писмено предявяване, трябва да се посочат основанието, размера на вземането, привилегиите и обезпеченията. Трябва да се индивидуализира вземането по същия начин, както в ИМ с основание, съдържание и размер, трябва да представим писмени доказателства. Разлика с ИМ – тук понеже става дума за процедура за удовлетворяване на кредиторите, ние трябва да посочим привилегии и обезпечения, ако имаме такива. Искат се писмени доказателства, т.е. нито съдът, нито синдикът ще разпитва свидетели или вещи лица. Предявяването е до СЪДА, а не в канцеларията на синдика. 

Според ЗТР решенията се обявяват, а фактите се вписват. Решението за откриване на Н. се обявява.  Срокът за предявяване на вземанията е едномесечен и никой не се занимава с това специално да се уведомяват кредиторите. Този срок обаче НЕ Е ПРЕКЛУЗИВЕН. Има възможност, съгласно чл.688 ТЗ, да се предявят вземанията и след този срок, но най-много 2 месеца след изтичането му. Т.е. преклузивният срок е общо 3-месечен. Временният синдик трябва да състави списъците в 14-дневен срок от встъпването му в длъжност. Късното предявяване след 1-месечния срок, е скрепено с това, че ако вече имаме приети вземания, не можем да ги оспорим. Преклузивният срок е изкл сериозен, защото води както до преклудиране на правото да се предяви вземането в това п-во по Н., така и не може да бъде предявявано нито с иск, нито със заявление за заповед за изпълнение и ако има изп.лист няма да може да се инициира принудително п-во. Преклузивният срок води до преклудиране на процесуалното право да се предявява вземането и преклудиране на самото материално право. 
### Материалноправни последици от предявяване на вземанията
Чл.685а ТЗ. Прекъсва се давността с предявяване на вземането. Докато тече п-вото по Н.,давността спира да тече. Списъците се изготвят от синдика. Чл.686 ТЗ – преди изменението от 2003г., синдикът съставяше списък на предявените вземания, сега такъв списък няма, но заглавието на разпоредбата в закона е същото. Синдикът днес съставя списък на приетите предявени вземания по реда на постъпването им с отбелязване на кредитора, размера, основанието на вземането, привилегиите, обезпеченията и датата на предявяването. Датата на предявяване е много важна, защото ако е изтекъл преклузивния срок, кредиторът няма право да е в списъка на приетите вземания. 

Синдиците имат малко различна практика – правят таблица, където вписват кредиторите, но във всички случаи трябва да имаме графа за дата на предявяване, основанието, размера /главница и лихви отделно/, за обезпечения или за други привилегии. Редът за удовлетворяване в п-вото по Н.,тъй като е приложимо само за търговци, е в чл.722 ТЗ, а не по чл.136 ЗЗД. Синдикът не прави отделен списък на предявените вземания, а само на приетите вземания, неприетите вземания и списък за вземанията, които служебно трябва да включи. 

Новите кредитори – за тях срокът не тече от обявяване на решението в ТР, а от настъпването на падежа. Законодателят не е предвидил те да бъдат вкл служебно в списъка. 

Синдикът прави списък и на неприетите вземания, като там също трябва да посочи основанието, на което е твърдяно вземането, привилегията, обезпеченията. Синдикът дава становище пред съда, само когато списъкът се оспорва. Не е нужно списъкът да има мотиви.

Чл.687 ТЗ – вземания, които трябва да бъдат служебно включени : 

Вземане на Р/С, произтичащо от трудово или прекратено трудово ПРО с длъжника

Установеното с вл.в сила акт публично вземане – 

Ако актът е обжалван, синдикът ще включи това вземане не по чл.687 ТЗ, а като условно вземане, което НАП си е предявило. Синдикът е много деликатна ситуация, тъй като в чл.658,т.7 ТЗ е представител на длъжника.  Публичното вземане може да бъде установено и не с акт на данъчните органи, общината, митническите органи, а просто с една декларация. 

Синдикът, съгласно  чл.689 ТЗ, обявява списъците в ТР. Чл. 686, т.3 ТЗ – годишният финансов отчет за предходната календарна година и за последния месец преди датата на откриване на п-вото по Н. 

От обявяването на списъка в ТР, тече 7-дневен преклузивен срок /не 7 работни дни, а просто 7 дни/ за подаване на възражение. Спират ли да текат сроковете по време на официални празници, както по ГПК? – въпрос на тълкуване е, чл.621 ТЗ препраща за неуредените въпроси към ГПК, но Попова не би разчитала на това за преклузивен срок. 

Възражението се подава до съда с копие до синдика. Това е така, защото синдикът е длъжен в тридневен срок да даде становище по всяко възражение.

Чл.698 ТЗ – претърпя няколко промени, но нас ни интересува сега действащото законодателно решение. Ако няма постъпили възражения, съдът постановява определение, с което одобрява списъците. Това разглеждане се прави в закрито съд.заседание и актът е определение, което не подлежи на обжалване. Когато има подадени възражения, съдът разглежда подаденото възражение с участието на длъжника винаги / чл.635, ал.3 ТЗ – длъжникът си има своята правоспособност и може да се представлява от органите си , може да си упълномощи и адвокат/. Ако не съм вкл в списъка на приетите вземания, а съм в списъка на неприетите – подавам възражение и искам да се вкл в първия списък. Ако съм кредитор, вкл в списъка на приетите вземания,  имам правен интерес да оспоря вземането, което е в списъка на приетите вземания . Всички възражения се разглеждат в едно заседание. Това е много трудно, защото оспорването много прилича на спора в исковия процес. В тези случаи съдът постановява определение, което също не подлежи на обжалване. И по чл.692 ТЗ, и когато сме имали възражения, определението се обявява в ТР.

Съдът с това определение одобрява списъка след като направи съответната промяна, когато има възражение. В противен случай оставя възраженията без уважение. Това определение не подлежи на обжалване, защитата по-нататък е по исков път – чл.694 ТЗ – класически установителен иск. В зависимост дали се оспорва прието вземане или се иска да се установи вземане, което не е прието – искът е отрицателен или положителен. Не е необходимо при предявяване на вземането, да сме се снабдили с изпълнителен иск, тъй като самата процедура е колективна по удовлетворяване на вземането и има специален ред. Изключително важно е обстоятелството, свързано с местна и родова подсъдност , т.нар. придърпващо действие от п-вото по Н. – компетентен е съответния ОС, който разглежда п-вото по Н.,съотв. СРС – но исковите дела се разглеждат от друг състав на съда, а не този, който разглежда п-вото по Н. Исковете по чл.694 ТЗ са вкл като търговски спорове, макар че не винаги вземането произтича от търговска сделка. Става дума за отделни искови процеси, които са функционално свързани с п-вото по Н., но са самостоятелни процеси, които се водят по ГПК. Легитимация – за установяване несъществуването на прието вземане – длъжник, кредитор само при наличие на абсолютната процесуална предпоставка да е направил възражение по чл. 690, ал.1 ТЗ и съдът да е оставил това възражение без уважение. Ако е пропусната възможността да се оспори списъка чрез възражение, преклудира се възможността и по исков път да оспори. Длъжникът и всеки от кредиторите могат да искат да установят несъществуването на вземане, вкл в списъка на приетите вземания с определението по чл. 692,ал.4 ТЗ. Когато имаме възражения, съдът ги разглежда и постановява определение, с което в този случаи един кредитор не е бил вкл в списъка на приетите вземания и синдикът е счел вземането за несъществуващо, съотв.го е вкл в списъка на неприетите. Кредиторът, чието вземане не е вкл, в направил възражение до съда, който е счел , че това вземане трябва да бъде прието. Длъжникът и всеки от кредиторите след това може да оспори това вземане. Тук няма предпоставка той да е направил възражение пред съда, защото това вземане е било вкл в списъка на неприетите вземания и той не е имал правен интерес да го оспорва. Ал.1 – легитимация на длъжника, ал.3 – легитимация на кредитори. В ал.3 е постановено, че кредитор може да предяви иск за установяване на несъществуване на вземане, което е вземане на друг кредитор и е прието, ако е направил възражение по чл.690,ал. 1 ТЗ, но съдът го е оставил без уважение. Измененията са от 2016г. но те приеха разрешения, които Попова е разработила в процесуалната наука за несъстоятелността. 
### Положение на кредитор с неприето вземане
Той може да предяви положителен установителен иск за установяване съществуване на вземането му, което не е прието . в първия случай, когато е предявил възражение по чл.690,ал.1 ТЗ, но съдът е счел това възражение за неоснователно и тъй като определението на съда по чл.690 не подлежи на обжалване, кредиторът има признат от законодателя правен интерес да предяви положителен установителен иск. 

Втората хипотеза – синдикът е приел вземането на кредитора в списъка и последният не е имал интерес да оспорва този списък, но по възражение на длъжника или друг кредитор, съдът е счел с определението по чл.692, ал.4 ТЗ тези възражения за основателни и е приел, че вземането не трябва да бъде прието. 

Страна по тези дела е винаги длъжника и той се представлява от неговите органи или от упълномощен адвокат/чл.635,ал.3 ТЗ/. Синдикът е длъжен да участва в тези искове производства по чл.694 ТЗ. В литературата имаше становище , че се водят много често симулативни процеси и синдикът трябва по тази причина да участва в п-вото. В гражданския процес обаче нямаме контролираща страна, така че той си има качеството на страна. Попова не е мн съгласна с това законодателно решение, защото синдикът вече е съставил списъци, в които е изразил становище. Освен това, когато има възражение по неговите списъци, той трябва да представи становище по възражението и участва в производството. В производството по чл.694 ТЗ вече няма как синдикът да не си поддържа становището. Не е работа на синдика да разглежда спорове. Процесът по този начин натежава в полза на тази страна, в чиято полза е становището на синдика. Но така или иначе съображенията за избягване на симулативни процеси, са тези. 

Иск на кредитор с неприето вземане – могат да встъпят като помагачи на длъжника кредиторите с вземания по чл.693 ТЗ. Встъпването трябва да е в срока по ГПК. Ако е предявен иск по ал.1 от длъжника или по ал.3 от кредитор, друг кредитор не може да предяви същия иск, но може да встъпи в производството като съищец до първото заседание по делото. 

Имаме преклузивен срок за предявяване на исковете по чл.694 ТЗ – 14-дневен срок от обявяване в ТР на определението на съда по чл. 692. Съдът по несъстоятелността, самият съдия, който води делото, той разглежда възраженията по списъците и вече е изразил становище. Затова исковете се разглеждат от друг състав. 

Важна особеност на тези дела е изрично постановеното в ал.8 на чл.694 ТЗ, че тези решения имат действие спрямо всички. Тук има изключение по отношение на субективните предели на СПН. Макар и да пише спрямо всички, всъщност тези , които са обвързани, това са именно длъжникът и всички кредитори по несъстоятелността независимо дали са участвали в това п-во. Изрично е постановено, че ако се прави план за оздравяване, трябва да бъдат заделени резерви за оспорените вземания. Ако бъде установено, че съществува, тогава тези суми ще бъдат предадени на кредитора, а ако се установи, че не съществува, сумите ще се разпределят съобразно правилата на чл.722 ТЗ.

Списък на служебните вземания – чл.687 ТЗ - също може да се оспори. Проблемът на практика е с публичните вземания, които вече са установени с вл в сила акт, който не ни дава възможност да се оспорва. Редът за оспорването им е по ДОПК, а не по ТЗ.

Прието вземане – което е вкл в одобрения от съда списък на приетите вземания по чл.692, с искл на вземанията по чл.694,ал. 1, т.е. тези, за които има висящи дела. Само кредитори с приети вземания участват в обикновеното събрание на кредиторите, в гласуването на оздравителния план, участват в самия оздравителен план. Тези които са с висящи дела им се заделят резерви. Прието вземане е и вземане, което е установено с влязло в сила решение по чл.694 ТЗ.
## **Органи в производството по несъстоятелност.**
### Синдикът като орган	
Практически той извършва почти цялата дейност. По нашето право синдик може да бъде само ФЛ. Законът дава възможност съдът да назначи двама синдици. Те извършват действията си заедно, те трябва да бъдат единодишни, освен ако по предложение насъбранието на кредиторите ил исъдът служебно не е решил да разпредели функциите им. Имаме три вида синдици: 

Времемен, който се назначава с решението за откриване на производството. С молбата за откриване кредиторът или длъжникът може да посочи едно лице за синдик и ако то отговаря на изискванията на чл.655 съдът е длъжен да го назначи.

Постоянен. избира се от първото събрание на кредиторите, но се назначава от съда. Отговаря на изискванията на чл.655. ако е назначен в производството по чл.629а ТЗ този синдик се нарича предварителен временен синдик. Временният синдик изготвя списъците на кредиторите. 

Служебен. Той се назначава, когато е освободен един синдик до избирането от събранието на кредиторите на друг синдик.

Кой може да бъде синдик е определено в чл.655 ТЗ. Необходимо е да е дал предварително писмено съгласие с нотариална заверка на подписа. При него имаме и встъпване в длъжност. Освобождава се по негово искане, при поставяне под запрещение, ако престане да отговаря на изискванията по чл.655, ал.2. Ако кредиторите не иска синдика не е нужно да доказват, че той не си върши работата добре. С едно изменение от 2003 се дава възможност на кредиторите да направят искане пред съда за освобождаване на синдика. ал.2- съдът може да освободи синдика служебно или по предложение на комитета на кредиторите, ако той не изпълнява задълженията си или застрашава интересите на кредиторите и на длъжника. Това става с определение, което подлежи на обжалване само от синдика. Резултатът му е да не си изгуби професията- изключва се от списъка. Определението има незабавно действие и жалбата срещу него не спира това действие. 
### Правомощия на синдика
Изброени са в ал.1 и са 15 на брой. Чл.658, ал.2 ТЗ- осъществява правомощията си съобразно развитието на производствата и съобразно постановеното от съда. Той не изпълнява накуп всички 15 правомощия. Имаме т.10- издирва и уточнава кредиторите на длъжника- това е при временния синдик за списъка на кредиторите. В чл.697 имаме предвидено кои вземания се включват служебно в списъците. Т.1- представлява предприятието. Т.2- управлява текущите дела. когато е по чл.635, ал.1 обаче той упражнява надзор. Когато имаме само открито производство по несъстоятелност материалноправната правосубектност и правоспособност на длъжника си остава. Той ще представлява длъжника само ако имаме решение за откриване на производството. 

Чл.660 осъществява правомощията си с грижата на добрия стопанин. Синдикът не може да упълномощава друго лице със своите права освен с изрично разрешение на съда. 

Отговорност- глоба, която не може да бъде по- голяма от едномесечното му възнаграждение. Най- често съдът го освобождава на основание чл.658, ал.2. Синдикът дължи обезщетение за виновно причинени вреди при осъществяване на правомощия. Чл.633а – затова се застрахова за времето, през което е назначен за синдик. 
### Помощник синдик
Явява се на конкурс със същите изисквания. Няма пълна компетентност на синдик. За причинени вреди обаче си носи солидарна отговорност. всички изисквания с изключение на изискванията за стаж. Нейната книга за прихващането трябва да си четем.
### Събрание на кредиторите
Има две събрания на кредиторите: 

Първо събрание на кредиторите, което се провежда  на датата, определена от съда с решението за откриване на п-вото по Н. Задължителен елемент от това решение е датата на първото събрание на кредиторите. Решението се обявява в ТР и кредиторите от там разбират кога е датата, а не се призовават. Първото събрание на кредиторите, а и всяко следващо, се ръководи от съдията, който гледа п-вото по Н. той следи за допускане на кредиторите в зала, за процесуална представителна власт, изчислява дали е взето решение. Последното се взема по размера на вземанията. В първото събрание участват кредиторите по чл.668,т.1 ТЗ. Временният синдик съставя списъка на кредиторите и от търговските книги на длъжника, които трябва да представи на първото събрание на кредиторите. Първото събрание на кредиторите разглежда доклада на временния синдик. Законодателят не дава легално определение на понятието търговски книги, така че всички документи, за които длъжникът е длъжен да съдейства на синдика – в т.ч. баланси, договори – временният синдик въз основа на тях съставя списъка на кредиторите, които трябва да участват в първото събрание. Длъжникът, въпреки постановеното в чл.640 ТЗ задължение да съдейства, не прави това. Не се провежда първо събрание на кредиторите, ако длъжникът не е заявил за обявяване годишните си финансови отчети за последните 3 години и когато не е изпълнил задължението по чл.640 да представи на синдика търг.си книги или ако те са водени нередовно.  Първото събрание на кредиторите избира постоянен синдик и предлага на съда да бъде назначен за постоянен. 

Специфично за участието на кредиторите е това, че може да участват лично или чрез представител с изрично подписано пълномощно. Когато е фЛ, пълномощното тр да е с нотариална заверка на подписа. Не се взимат предвид гласовете на кредиторите, които са свързани лица с длъжника или са били такива през последните 3 години преди откриване на п-вото по Н. Първото събрание избира постоянния синдик , който е основното лице, движещо п-вото по Н. 

След първото събрание на кредиторите вече се провеждат обикновени събрания на кредиторите. За тях се обявява покана в ТР. Имат право на глас кредиторите, които са с приети вземания. Съдът може да предостави право на глас и на кредитор по чл.637, ал. 3 ТЗ, ако в подкрепа на вземането са представени убедителни писмени доказателства, кредитор с предявен иск по чл.694 и т.н. Става дума все за кредитори с висящи искови дела. Събранието на кредиторите се свиква незабавно след одобряване на списъка с приетите вземания, като в поканата се обявява дневния ред и в него задължително е вкл правомощието по чл.677 ТЗ. 
### Правомощия на събранието на кредиторите
Събрание, което се провежда след определението на съда. Изслушва доклада на синдика за дейността му, доклада на комитета на кредиторите. Това е факултативен оран, рядко се използва, в случаите, в които има много кредитори. Събранието на кредиторите определя и размера на възнаграждението на синдика. Синдикът се оказва в силна зависимост от волята на събранието на кредиторите, която е воля на кредитори с големи вземания /над 50% от приетите вземания/. 

Т.8 – дава много големи правомощия на събранието на кредиторите - определя реда и начина на осребряване имуществото на длъжника, метод и условия на оценяване на имуществото, избора на оценители и определяне на възнаграждението им.

Начинът на осребряване, това е процедура. Така, както е предвидено в т.8 е в противоречие с основано правило в гражданския процес, а именно процедурата да е отнапред определена и регламентирана, а да не зависи от волята на страните по делото. Методът и условията на оценка на имуществото – това в основата си е да определим всъщност една действителна пазарна цена, защото реално от това се удовлетворяват кредиторите. Появиха се различни методи на оценка, например по балансова стойност или по други стойности, вкл в Наредбата за оценителите при приватизацията. Събранието на кредиторите избира оценител и определя възнаграждението му – силна зависимост от събранието.

Там, където имаме императивни норми за начин на осребряване, събранието на кредиторите не може да приема нищо друго. В чл.718 ТЗ е предвидена продажба в особени случаи – т.нар. „преки преговори“ – могат да се проведат само, когато са проведени безуспешно двата търга, предвидени в част 4 от ТЗ. 

Метод на оценка и избор на оценител – решението на събранието на кредиторите не подлежи на обжалване, това не е съдебен акт. Ние го наричаме орган на п-вото по Н., но то си е събрание на кредиторите. Възможност за оспорване на решението на събранието на кредиторите, е предвидена в чл.679 ТЗ- това не е жалба. Наречено е отмяна на решението на събранието на кредиторите по съдебен ред. Става по искане на длъжника или на кредитор. Решението трябва да е незаконосъобразно /например ако не е спазено изискването за процесуална представителна власт, ако не са допуснати кредитори или са допуснати лица, които не са кредитори, ако събранието на кредиторите е приела да се провеждат преки преговори без да се провеждат търгове/  или трябва съществено да ощетява част от кредиторите или длъжника /ако например са избрали балансова оценка, а трябва да е определен друг начин на оценяване/. Искането за отмяна на решението на събранието на кредиторите трябва да се направи в 7-дневен срок от провеждане на събранието. Никой не качва решението в ТР, а то се вписва в книгата по чл.634в ТЗ, която е в съда. Важно е да се следи обявата за обявата на кредиторите в ТР.

Съдебното заседание за разглеждане на искането, се провежда не по-късно от 14 дни след постъпването му. Не е регламентирано някой да се призовава чрез връчване. Въпреки че вече има предвидено вписването в ТР , разпоредбата за призоваване на кредиторите чрез ДВ си остава.  Актът, с който се произнася съдът, е определение. То не подлежи на обжалване. Призовава се длъжника, а кредиторите – чрез ДВ.

Предвидено е, че когато събранието не може да вземе решение по т.8, то се взима от синдика. Те могат да му възложат той да вземе решение. Действията на синдика не подлежат на обжалване. Според Попова по аргумент от чл.679 ТЗ може да се опитаме да оспорим неговото решение по процедурата по чл.679 ТЗ.
## **Компетентност.**


