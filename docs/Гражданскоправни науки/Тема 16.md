---
title: Тема 16
---

# **Представителство - понятие и видове. Представителство в гражданското право - възникване и прекратяване. Косвено представителство. Представителство в  търговското право - понятие и видове. Представителство в трудовото право - видове и особености. Действие от чуждо име без представителна власт.**
## **Представителство – понятие и видове** 
### Понятие. Представително правоотношение.
Под представителство като правен термин се разбира извършването на правни действия от чуждо име, при които представляваното лице е автоматично обвързано от правните действия на представителя, извършени от името на представлявания. Представителят се сдобива с едно ново “аз” за правната действителност. Учредяването на представителната власт не ограничава по начало възможността на представлявания от правната възможност сам и лично да извърши действията, за които е упълномощил представител. Това важи стига представляваният да е дееспособен. 

В частноправната доктрина терминът представителство има няколко правни значения: 

- като институт на частното право

- термин изразяващ представителното правоотношение, което възниква между представителя и представляваното лице.

- терминът представителство се означава самото извършване на действията от представителя в упражняване на представителната власт. 

### Като правен институт 
Правната му уредба на се съдържа в чл.36 -  43 ЗЗД. Това е и общата уредба на института. Наред с това регламентация се съдържа и в редица специални правни норми: 

- чл. 21 – 51 ТЗ – уредба на търговското представителство 

- чл. 7а – 7г и др. КТ 

- чл. 10 ЗЮЛНЦ 

- чл. 25 – 26, ал 1, т 2 ЗК 

- чл. 32, ал 1, т 1 ЗВО 

- чл. 3, ал 2 ЗЛС 

- чл. 129 СК 

- чл. 23 – 31 ЗУЕС 


Страни : Лицето, което действа от чуждо име за другиго се нарича представител, а лицето от  чието име се действа – представляван. От действията на представителя възникват ПО му представлявания и третото лице. Представителят формира и изявява волята по сключване на сделката следователно наличието на порок на волята при сключване на сделката се преценява с оглед на представителя. 

**Представителството може да се разглежда в широк и тесен смисъл.** 

В рамките на широкото значение на понятието представителство се включва същинското и несъщинското представителство. При същинско представителство правните последици от действията на представителя настъпват директно в правната сфера на представлявания без да преминават през правната сфера на представителя. Този правен ефект на същинското представителство може да възникне по волята на представляваното лице (доброволно представителство) или по силата на закона (задължително представителство). Представителят не е страна по ПО, което възниква. 

Напротив, при несъщинското представителство (косвено представителство) довереникът извършва от свое име, но за сметка на косвено представения (доверител) възложените му чрез мандатен договор от доверителя правни действия, като след това прехвърля с отделна правна сделка правните последици от извършеното в изпълнение на мандата към сферата на доверителя. При косвеното представителство правният резултат от действия настъпва непряко в правната сфера на косвено представляваното лице, като транзитира през правната сфера на косвения представител. 

Разграничаването между двата вида почива на критерия от чие име се извършва. При същинското представителство представителят действа от свое име и правните последици се прехвърлят автоматично. Правно ирелевантно е за чия сметка, при косвеното представителство представителят действа от свое име, но за чужда сметка. При косвеното представителство правният резултат настъпва индиректно, непряко в правната сфера на косвено представлявания (чл. 292, ал 2 ЗЗД). Съществен правен белег на същинското представителство е това от чие име се извършват правните действия.
### Представителството като правоотноешение
Представителното отношение, в чиято сърцевина е  представителна власт на представителя е схваната като непритезателно, субективно право на представителя. В съдържанието му влиза правната възможност на неговия титуляр да извършва от името на представлявания определени по закон или по волята на представлявания правомерни правни действия, чиито правни последици настъпват пряко в правната сфера на представлявания. Правната власт като съществено съдържание на представителното отношение  се характеризира със своето съдържание и обем, които определят границите на нейното упражняване. 

Обемът на представителната власт се определя от броя и вида на правните действия, които представителия може да извършва от името на представлявания с преки правни последици  за него. Също зависи от времето и мястото на извършване. Границата се определя и от интереса на представлявания. В нашето законодателство извършването на действия от чуждо име, които излизат извън обхвата на представителната власт, т.нар. ексцес да представителната власт, представлява неправомерно правно действие равносилно на извършване на действия без правна власт (42 ЗЗД). В доктрината и в практиката тази фигура е известна като мнимо представителство или лъже представителство. В този случай за мнимо представлявания възниква правната възможност да потвърди действията представителя, които излизат извън пределите на представителната власт – чл. 42, ал 2 ЗЗД.  При това положение с обратна сила правните  поледици настъпват в патримониума на потвърдилото лице. В случай на изричен или  мълчалив отказ, мнимия представител отговаря пред трети добросъвестни лица за вредите, които са му причинени от това. 

Широтата на представителната власт е съществен признак на представителство. С оглед на широтата си представителната власт може да е пълна или ограничена. 

Пълна е представителната власт, която се учредява за извършване на всякакви правни действия освен тези, които са строго свързани с личността на титуляря на правата. Пример: 

- сключване на брачен договор по чл.  СК;

- сключване на  граждански брак;

- опрощаване на недостойнства – чл. 3 и чл. 4 ЗН;

- извършване на нотариално завещание – чл. 24 ЗН;

- извършване на саморъчно завещание – чл. 25 ЗН;

- вземане обратно на депозирано завещание;

- отмяна на завещание – чл. 38 ЗН.


За пълна представителна власт не можем да говорим за действия, за които закона изисква изрични упълномощавания -  аналогията се извлича от чл. 34 ГПК. Изрично пълномощно в гражданския процес се изисква при искове за гражданско състояние, включително брачни искове; за сключване на спогодба, за признаване на исканията на другата страна и др. 

Пълната представителна власт е по начало и активна, и пасивна, както за даване, така и за получаване. Активно е представителството, когато представителят има право да извършва волеви актове от името на представлявания – да сключва сделки, да отправя покани, съобщения, да упражнява субективни права. Пасивно е представителството, което се отнася само до получаване на волеизявления, съобщения, призовки, адресирани до представлявания. Такива права имат служителите, работещи в деловодствата и архиви на учреждения и други ЮЛ, тъй като са овластени само да получават писма и съобщения, адресирани до ЮЛ. Представителството може да бъде и смесено. Но при получаване на ценности – по чл. 34, ал 3 ГПК се изисква изключително пълномощно. Пълна е представителната власт в редица хипотези на задължително представителство – родители, настойници. 

Ограничената представителна власт може да бъде учредена само за извършване на определено или  определени действия – действия на управление, за получаване на документи, ценности, упражняване на права, може и за извършване на конкретни действия.  В зависимост от начина, по който възниква представителството – с или без волеизявлението на представляваното лице – представителството бива доброволно и задължително. 
### Разграничения.
От гледна точка на ГП представителство не трябва да се смесва:

С пратеничеството: првно-техническо средство за предаване волеизявлението на едно лице до друго. Докато представителят задължително трябва да е дееспособен, то пратеникът може да е недееспособно лице. Пратеникът не изявява воля, а само пренася в пространството чуждо волеизявление. 

Посредничеството: посредника не е представител – само поставя в контакт страните по бъдещото ПО, но не изявява воля по сключването на сделката, нито действа от нечие име.

Да се отличава от тези сделки и правни действия, при които от извършването им настъпват правни последици в чужд правен кръг. 

Представителството да се отличава от сключване на договор в полза на трето лице (чл. 22 ЗЗД). Разликата е, че при договора в полза на трето лице уговарящият не действа от името на третото лице и това трето лице не става страна по правоотношението между уговарящия и обещателя.  Пример: едноличен собственик на семейно жилище. С негово съгласие се сключва с едно трето лице (проминент) договор, по силата на който жилището се прехвърля срещу задължение за издържа и гледане. Съпругът не става страна по тази сделка, той е бенефициер по нея и в негова полза възниква пряк иск за изпълнение.

Представителството трябва да се отличава от фигурата на водене на чужда работа без възлагане, натоварване (60-62 ЗЗД). При тази правна фигура (гестия) гесторът, водещият чужда работа, действа не от чуждо име, а от свое име. Ако гесторът е извършил правни действия от име на доминуса, доминусът може да ги одобри и тогава с обратна сила в неговия правен кръг ще настъпят последиците от правните действия на гестора (аргумент - 62 ЗЗД). За да настъпи обаче този ефект, е нужно изрично или мълчаливо волеизявление на доминуса.

От фигурата на подставеното лице (сламения човек/дървената глава), който действа от свое име, не от името на лицето, което прикрива, поради което лицето, подставено  от сламеният човек не става страна по сделката. 

Не е налице представителство и в хипотезата на т.нар. косвен иск по чл. 134 ЗЗД. в хипотезата на косвения иск кредиторът упражнява от свое име едно чуждо субективно право, именно правото на свой длъжник, който бездейства и с бездействието си го уврежда, не си събира вземането и по този начин застрашава удовлетворяването на своя кредитор – чл. 133 ЗЗД. Кредиторът не действа като пълномощник. кредиторът предявява иска от свое име и от процесуална гледна точка - процесуална суброгация - законът позволява да предявиш иск за упражняване на чуждо право.
## **Представителство в ГП – възникване и прекратяване** 
### Законово и договорно представителство 
В зависимост от начина, по който възниква представителството се разделя на доброволно и задължително.

При доброволното представителство самата представителна власт, както и нейния обем и съдържание се определят по волята на представляваното лице – наричано упълномощител. Чл. 9 ЗЗД важи при учредяването на представителната власт – освен че е уредена по закон, тя все пак влиза в обхвата на правото на свободно договаряне. Доброволното представителство възниква въз основа на овластяване на представителя с упълномощителна сделка или трудов договор, извършени от представлявания. Такива сделки може да извърши представляваният, само ако е дееспособен. Пример за доброволно е чл. 37 ЗЗД; сключване на трудов договор, възникване на служебно правоотношение, когато трудовите или служебните функции, включващи сключването на сделки от името на работодателя. 

При задължителното представителство този обем и съдържание се определят от правна норма. Задължителното представителство възниква въз основа на ЮФ, които не включват волеизявление на представлявания – съдебно решение, административен акт, раждане на дете. Задължително представителство възниква при представителство на малолетни и напълно запретени – упражнява се от родител/настойник – чл. 3, ал 2 ЗЛС и чл. 5, ал 3 ЗЛС. 

Защо представителната власт е непритезателно субективно право?  За представляваното лице възниква юридическото задължение да търпи в правната си сфера настъпването на правните последици от действията извършени от представителя стига да  е извършено в рамките на представителната власт. На това СП кореспондира ЮЗ на  представлявания  да понесе последиците от юридическите действия на представителя. Това задължение възниква с факта на извършване в изпълнение на учредената му представителна власт. Представителната власт на представителя и насрещното задължение на представлявания да понася в своята правна сфера правни последици от неговите действия образува същественото съдържание на представителното отношение
### Упълномощаване
Всяко представително ПО възниква от осъществяването на определен юридически факт. Този правопораждащ ЮФ може да включва волеизявление, на представлявания насочено към учредяване на представителната власт (доброволно представителство), може и да не съдържа волеизявление а да възниква от друг ЮФ (задължително).

Доброволното може да възникне от:

- упълномощаване

- възникване на служебно ПО, когато трудовите или служебните функции включват сключване на сделки от името на работодателя. 


Упълномощаването е ЮФ с правопораждащо действие. По дефиниция то представлява едностранна правна сделка, с която упълномощителят учредява представителна власт в полза на пълномощника, т.е. го овластява да извърши от негово име определени действия, чиито правни последици ще настъпят направо в сферата на упълномощителя. Упълномощаването представлява едностранна правна сделка. ФС се изчерпва с волеизявлението на упълномощителя. Упълномощаването е от категорията на адресираните сделки, тъй като трябва да бъде доведено до знанието на пълномощника. Упълномощаването не е условна сделка, тъй като дали пълномощникът ще упражни, или не представителната власт, това е въпрос на друго основно материално правоотношение между упълномощителя и пълномощника. Със специален закон може да се установява особена форма за действителност на пълномощното – чл. 163, ал. 1 ТЗ изисква писмена форма с нотариално удостоверен подпис на упълномощителя, за да бъде той представляван от друго лице на учредителното събрание за създаване на АД. Чл. 226 ТЗ изисква проста писмена форма за представителство пред общото събрание.

На следващо място упълномощаването е самостоятелна, а не акцесорна сделка – не зависи от съществуването на друга сделка. Упълномощаването няма вторичен, зависим характер. В определени от закона случаи упълномощаването може да се извърши само като съвместна сделка – такъв е случаят при упълномощаване при извършване на разпоредителни сделки с вещни права върху обекти, попадащи под режима на съпружеската имуществена общност (чл. 24, ал. 2 СК).

Представителната власт на пълномощника е ограничена в рамките на правоспособността на упълномощителя. Непълнолетен не може даже със съгласието на своите родители да учреди доброволна представителна власт за извършване на правните действия по чл. 130, ал. 4, изр. 1 СК.

Няма законово ограничение на броя на пълномощниците за извършване на едно и също действие. Ако от правна норма или от самата упълномощителна сделка не следва друго, всеки от пълномощниците може да извърши самостоятелно в пълен обем действията, за които е овластен (следва от чл. 39, ал. 2 ЗЗД). Правните действия, извършени от всеки от пълномощниците в рамките на учредената им представителна власт, са действителни и пораждат целените правни последици, но ако пълномощните са дадени за разпореждане с едно и също право, транслативният ефект от сделката ще настъпи само при първата по време сделка, сключена от пълномощника, респективно първата по време сделка, ако е с вещни права с недвижими имоти и е вписана в имотния регистър. За останалите транслативни сделки ще се прилагат правилата за евикцията (чл. 189 и следв. ЗЗД).

Задължително представителство може да възникне от различни ЮФ. Те са предвидени в законови норми и правните последици от проявлението им се свеждат до възникване на представително ПО  

- от юридически събития (раждане – възниква задължителна (законна) представителна власт на родителя ) 

- правни сделки въз основа на закона (припознаване)

- сделка- решение за избор на член за орган с представителни функции – решение за избор на председател на КООП. 

- задължително представително ПО може да възникне и от административен акт – заповед на кмета на общината за назначаване на настойник (чл. 154 във вр. 155 и СК) 

- от съдебно решение по чл. 97 СК за допускане на осиновяване на малолетно дете. 

- от съдебно решение да назначаване на представител на безвестно отсъстващ – чл. 8 ЗЛС 

- от съдебно решение за назначаване на особен представител при противоречие в интересите между законен представител и представляван – чл. 29, ал 4 ГПК –  противоречие на недееспособен и неговия представител. Делба във всички производства. 


Съдържанието на представителното ПО не включва само по себе си юридическото задължение на представителя да упражнява учредената му представителна власт. той е овластен или от лицето или по силата на закона, но няма задължения да я упражни поне в рамките на съдържанието на  представителното ПО. Такова задължение се явява като елемент от едно друго ПО, което възниква между представителя и представлявания.

Тази самостоятелност се проявява най-добре при упълномощаването – чл. 292 ал. 1 ЗЗД договорът за поръчка е съчетан с упълномощаване. Задължението на довереника да извършва правни действия е елемент от съдържанието на ПО, което възниква само от договора за поръчка, а не от упълномощаване. Това важи и за случаите при които и двете сделки са обективирани на един и същи хартиен носите – в договора за поръчка е инкорпорирано упълномощаването. Юридическото задължително независимо от вида на представителството (законово или доброволно), не се поражда от ПО по представителството, а е елемент от друго ПО.

Представителното ПО не бива да се бърка с т.нар. „външно ПО”, което възниква, изменя се и се прекратява между представляваното лице и третото лице, с което представителят е договарял – чл. 36, ал 2 във връзка с чл. 292, ал 1 ЗЗД. Това друго ПО  възниква в резултат на действията на представителя, които той извършва в упражняване на предоставената ми правната власт. Представителят не е страна по това ПО.

Не трябва представителното ПО да се смесва с основно, материално ПО, което съществува между представителя и представлявания паралелно с представителното ПО. Типичен пример са отношенията родител-дете. Чл. 129 ал.1 СК Елемент от съдържанието на семейното ПО е и задължението родителят да упражнява правомощията по представителната власт в интерес на детето.  В случая двете ПО-я възникват едновременно с ЮФ - събитие на раждането. Ако родителят не изпълнява задължението си да представлява детето в негов интерес, санкцията е отнемане на родителски права чл. 131-132 СК. Не само ПО между родител и дете могат да илюстрират самостоятелността на представителното ПО – мениджърски договор м/у собственик на ЕООД и управителен орган на  същото ЮЛ, който има органно представителство по закон. Качеството управител произтича  от вписването на лицето като такова в търговския регистър и от този момент възниква представителната му власт. Оттам не следва юридическото задължение лицето да упражнява тази представителната власт, задължението произтича от мениджърския договор. Едното е ПО по представително между ЮЛ и управителя, а паралелното задължение произтича от мениджърския договор. При дело с/у управителя трябва да се назначи друг процесуален представител.

В определени от з случай задължението за пресдт може да се прекрати макар основно задължение да продължава да съществува макар в изменен вид – чл. 131 СК – отнемане на родителски права. Родителско качество не може да се отнема, но може да се ограничат права или да се отнемат. И родителят с отнети юридически права дължи издръжка. Друг пример, при който се прекратява представителното ПО, но материалното ПО продължава да съществува е непълното осиновяване чл. 102 СК. ПО рожден родител-дете се запазва, но представителните правомощия преминават в непълния осиновител.
### Видове пълномощни
Според обема и съдържанието на представителната власт пълномощното може да бъде: общо (генерално), специално, изрично, еднократно и конкретно пълномощни

Представителната власт, учредена с общо пълномощно, включва по начало извършване на неограничен брой и вид правни действия, освен тези, за които се изисква изрично и специално пълномощно. Този извод следва по аналогия от разпоредбата на чл. 34, ал. 1 във връзка с ал. 2 и 3 ГПК. Разпоредбата на чл. 34, ал. 1 ГПК предвижда, че общото пълномощие дава право за извършване на всички съдопроизводствени действия, включително за депозиране на разноски и за преупълномощаване. За изброените в чл. 34, ал. 2 и 3 ГПК правни действия се изисква изрично упълномощаване, ерго те не могат да бъдат вършени от пълномощник с общо пълномощно. Няма пречка общото пълномощно да се отнася само до един точно определен обект.

Специалното пълномощно съдържа конкретно изброяване на отделни правни действия, с които пълномощникът бива овластен. Обикновено специално пълномощно се изисква за извършване на правни действия на разпореждане с права. Законово изискване за овластяване със специално пълномощно се съдържа в разпоредбата на чл. 22, ал. 2 ТЗ. Тази разпоредба е относима към представителната власт на прокуриста. По закон прокуристът няма право да отчуждава, съответно да обременява с тежести недвижими имоти на търговеца принципал, освен ако не е снабден със специално пълномощно. Често в практиката специалното пълномощно се дава като еднократно пълномощно, но може да бъде и многократно. Ефектът на специалното пълномощно: разширява представителната власт на представителя с точно определени видове правни действия, които той иначе не би могъл да извършва въз основа на общото упълномощаване.

Терминът изрично пълномощно е възприет в чл. 34, ал. 2 и 3 ГПК във връзка с вида упълномощаване, изискващо се за предявяване на искове за гражданско състояние, както и за извършване на правните действия, изброени в чл. 34, ал. 3 ГПК. За извършване на тези процесуални действия процесуалният представител трябва да е снабден с изрично пълномощно (например при сключване на спогодба по чл. 365 ЗЗД).

От гледна точка на вида действия, за които се дава пълномощното, то може да бъде:за извършване на действия на управление, за извършване на действия на разпореждане. За извършване на действия на разпореждане се изисква изрично пълномощно.
### Преупълномощаване
То е уредено в чл. 43 ЗЗД. Преупълномощаването е едностранна правна сделка, сделка на пълномощника – с нея той установява представителна власт на едно трето лице и правните последици настъпват пряко в правната сфера на упълномощителя, без да минават през правната сфера на преупълномощителя.

Преупълномощаването е допустимо при наличието на две алтернативно посочени хипотези:

1. ако пълномощникът е бил овластен за това от упълномощителя;

2. ако преупълномощаването, макар и не изрично овластено, е станало необходимо за запазване интересите на упълномощителя.


Преупълномощаването е изключено дори при горните предпоставки, ако упълномощителят изрично е забранил преупълномощаването. Нужно е изрично овластяване.
### Правни последици при преупълномощаването
Възниква едно второ представително правоотношение между упълномощителя и преупълномощения. Отношението между упълномощителя и пълномощника е предпоставка за пораждане на второто – между упълномощителя и преупълномощения. Обемът на представителната власт, учреден от упълномощителя в полза на пълномощника, е границата, до която се простират действията на преупълномощения. Ако пълномощникът не е имал право да преупълномощава, правно отношение между упълномощителя и преупълномощения ще възникне само ако упълномощителят го потвърди (чл. 42, ал. 2 ЗЗД). Оттеглянето на пълномощното от страна на упълномощителя прекратява преупълномощаването.

Извод: представителната власт на преупълномощеното лице има един зависим, производен характер.

За пълномощника възниква законно задължение да уведоми упълномощителя за извършеното преупълномощаване, като му предостави сведения за преупълномощеното лице с оглед вида и характера на действията, за които то е било преупълномощено (чл. 43, ал. 1 изр. 1 ЗЗД). Ако пълномощникът не изпълни задължението си за даване на информация, ще отговаря за действията на преупълномощеното лице като за свои (сякаш той е извършил е действията). Отговорността възниква само за действия и бездействия, засягащи интереси на упълномощителя. Между преупълномощителя и преупълномощеното лице не възниква представително правоотношение. Фактът, че липсва такова правоотношение, не изключва възможността на преупълномощителя да оттегли преупълномощаването (чл. 43, ал. 2 ЗЗД).

Длъжен ли е преупълномощеният да извърши правните действия по упражняване на предоставената му представителна власт? Отговорът получаваме от самата правна сделка. Като едностранна такава, такова задължение не се поражда, но то може да възникне от едно материално правоотношение между упълномощения и преупълномощения – например договор за поръчка, трудов договор и т.н. Правни последици от действията на преупълномощеното лице при упражняване на представителната власт

Преупълномощеното лице действа от името на упълномощителя и създава правни последици директно за него. Ако преупълномощеното лице извърши действия извън обхвата на представителната власт от преупълномощаването, действието може да се потвърди от самия упълномощител и от пълномощника, когато действието е в рамките на представителната власт на последния. Потвърждаването ще е по чл. 42, ал. 2 ЗЗД.
### Прекратяване на преупълномощаването
Преупълномощаването се прекратява при смърт или при поставяне под запрещение на упълномощителя или преупълномощения. Поставянето под запрещение на пълномощника не прекратява преупълномощаването. Преупълномощаването се прекратява също и при прекратяване на ЮЛ. Съгласно чл. 43, ал. 2 ЗЗД преупълномощаването се прекратява и при оттеглянето му както от упълномощителя, така и от преупълномощителя, стига това да му е позволено. То ще се прекрати и ако преупълномощеното лице се откаже едностранно от учредената му представителна власт.
### Защита на представлявания.
Тъй като правните последици от действията на представителя настъпват директно в правната сфера на представляваното лице, са необходими определени мерки за защита на интереса на представлявания срещу евентуална опасност от злоупотреба с тези права. С оглед на това в нашата теория и съдебна практика се приема, че върху представителя тежи законово задължение да извършва действията по учредената му представителна власт в интерес на представляваното лице. Въпреки че нямаме изрично формулирана разпоредба в този смисъл, извеждаме това законово задължение на представителя по тълкувателен път от чл. 40 ЗЗД. В приложното поле на тази разпоредба попадат както задължителното, така и доброволното представителство. Буквата на чл. 40 ЗЗД може да ни доведе до извода, че тази разпоредба се прилага само когато представителят е сключвал двустранни или многостранни сделки. Редакцията на чл. 40 подвежда в това отношение. Разпоредбата на чл. 40 се прилага и тогава, когато представителят е извършил едностранна правна сделка, упражнявайки учредената му представителна власт. В тези случаи обаче третото лице трябва да е знаело за намерението на представителя да злоупотреби с правата. ФС на действията във вреда на представлявания обхваща три елемента: трябва да са били извършени правни действия от страна на представителя в упражняване на учредената му представителна власт, представителят трябва да се е споразумял с третото лице във вреда на представлявания (представителят да е действал с намерение да увреди представлявания и третото лице да е знаело за това намерение), в резултат от горните действия трябва да е възникнала опасност от увреждане на интереси на представлявания. Не е необходимо представителят и третото лице да са извлекли някакви ползи, користната цел не се изисква от закона. Действията на представителя не ангажират представлявания.

Какви последици урежда хипотезата на чл. 40 ЗЗД? Преобладаващата част от авторите у нас считат, че сделката е абсолютно нищожна поради противоречие със закона (чл. 40 във връзка с чл. 26, ал. 1). Други автори приемат, че е налице относителна недействителност. Специфичното според тях е, че тази недействителност се проявява eo ipso, но от представляваното лице зависи дали да заяви, че приема правните последици от действията на представителя. Третата гледна точка е, че сме изправени пред висяща нищожност, тъй като представителят е сключил договора с третото лице при злоупотреба с право, като на практика е излязъл извън границите на учредената му представителна власт. Ако представляваният има някакъв интерес, той може да потвърди действията на този представител при аналогично прилагане на чл. 42, ал. 2 ЗЗД. Проф. Матеева смята, че първата гледна точка е най-правилна. Тази теза държи най-точна сметка за действителното правно положение – не е възникнало правоотношение между представителя и третото лице, тъй като представителят не е действал като страна по сделката. Нищожността на договора е с оглед сигурността на оборота и се проявява erga omnes. В случай че от действията на представителя са произтекли някакви вреди, представляваният може да търси обезщетение за тези вреди, като правното основание на иска за тези вреди ще зависи от вътрешното правоотношение между представлявания и представителя.
### Прекратяване на представителната власт
Представителната власт се прекратява при настъпване на определени ЮФ с правопрекратяващо действие, които наричаме основание за прекратяване на представителството. Поради липса на ГК липсва обща уредба на основанията за прекратяване на представителството. Чл. 41 ЗЗД урежда само някои от тези основания, и то основания, относими към доброволното представителство. Останалите се извеждат по тълкувателен път. Най-общо основанията се делят на общи и специални в зависимост от това дали намират приложение при всички видове представителство, или се отнасят само до отделен вид представителство.

В категорията на общите са във всички случаи физическата/обявената смърт на представляваното лице/представителя, съответно поставянето му под запрещение. Органното представителство на ЮЛ се прекратява със специални основания за прекратяване: назначаване на ликвидатор, обявяване на ЮЛ в несъстоятелност (чл. 710-711 ТЗ), с вписване на преобразуването на прекратяващото се ЮЛ в съответния регистър. От категорията на общите основания е последващата обективна невъзможност за упражняване на представителната власт – например погиване на обекта, по повод на който е учредена представителната власт. 

Специални основания за прекратяване на представителството: при задължителното представителство представителната власт се прекратява с настъпването на нов ЮФ, който прекратява последиците на ЮФ, породил представителното правоотношение (например навършването на 14-годишна възраст прекратява задължителното представителство в лицето на родителите; освобождаване на настойник с акт на органното настойничество; с освобождаване на лицето от представителния орган от съответното ЮЛ – за противопоставимостта на този акт е необходимо вписване). Що се отнася до доброволното представителство, типичен случай е едностранното волеизявление на представляваното лице за оттегляне на пълномощното и отказ от представителната власт от страна на представителя (чл. 41, ал. 1 ЗЗД); прекратяване на трудов договор.
### Договаряне сам със себе си
Разпоредбата на чл. 38, ал. 1 ЗЗД урежда договарянето сам със себе си като особен случай на представителство, допустим само при изрично предвидените от закона предпоставки. Това явление се проявява при двустранните сделки и то може да се прояви в два случая:

1. едно и също лице се явява пълномощник на двете страни по сделката;

2. едно лице действа като продавач и същевременно е пълномощник на купувача.


В първия от описаните случаи лицето прави волеизявление от името и на двете страни по сделката. Във втория случай лицето сключва договора, като прави волеизявление от свое име и в същото време като представител на купувача. Същественото, за да се прилага чл. 38 ЗЗД, е, че едно и също лице прави волеизявление от името на двете страни, които по хипотеза са с различни интереси. Същото е и при договора за делба. Чл. 38 въвежда принципна забрана на договарянето сам със себе си. И тук има различни становища в доктрината относно характера на правните последици от сделката по чл. 38 ЗЗД. Според някои автори такава сделка по чл. 38 ЗЗД е нищожна (поради противоречие със закона), според други е нищожна, но поради липса на съгласие. Третото мнение е, че сме изправени пред висяща нищожност. Според проф. Матеева по-скоро е висяща нищожност. Ако упълномощителят не е изразил съгласие представителят да договаря сам със себе си, няма пречка след сключване на сделката представляваното лице да потвърди действията на представителя. Забраната по чл. 38 ЗЗД е относителна, а не абсолютна. Тази забрана е установена не изобщо в интерес на сигурността на оборота, а е установена в интерес на представлявания (упълномощителя) и е правна гаранция, че пълномощникът ще изпълни законовото изискване да действа в интерес на представлявания. С оглед на това нашият закон допуска самият представляван да изрази съгласие пълномощникът му да договаря сам със себе си. Това следва от чл. 38, ал. 1 in fine. При това законът не поставя каквато и да било форма за действителност на съгласието. Разбира се, за да може да се приложи чл. 38, ал. 1 in fine (т.е. да се даде съгласие от страна на представлявания), е нужно представляваният да е дееспособен, поради което фигурата на договарянето сам със себе си по хипотеза е изключена при задължителното представителство. В отделни изрично уредени в нашето законодателство хипотези законът допуска договаряне сам със себе си въпреки липсата на изрично изразено съгласие на представляваното лице, при определени предпоставки обаче: например договаряне между едноличния собственик на капитала на ЕООД/ЕАД и юридическата личност на дружеството. За да е действителен обаче такъв договор, ТЗ установява изискване за писмена форма на договора, включително когато договорът сам по себе си е неформален. Такива специални хипотези на договаряне сам със себе си са регламентирани в чл. 147, ал. 3 (във връзка с ЕООД) и чл. 235а ТЗ (във връзка с ЕАД).
## **Пряко и косвено представителство**
На второ място в ГП представителството се дели на пряко и косвено. Прякото представителство е това, което е уредено в разпоредбата на чл. 36, ал. 2 и чл. 292, ал. 1 ЗЗД. Фигурата на косвеното представителство се урежда в разпоредбите на чл. 292, ал. 2 и 3 ЗЗД. Докато при прякото представителство представителят действа от името на представлявания и правните последици от действията му настъпват директно в правната сфера на представляваното лице, то при косвеното косвеният представител действа от свое име, но за сметка на косвено представлявания. Косвеният представител, сключвайки сделка с трето лице, придобива правата и задълженията по тази сделка в своята правна сфера, но след това ги прехвърля в правната сфера на косвено представлявания. Обикновено косвеният представител действа на основата на някакъв договор от мандатен тип – договор за поръчка, спедиционен договор и т.н. Договорът за поръчка (чл. 280-292 ЗЗД) – косвеният представител (довереник) е длъжен да извърши за сметка на косвено представлявания (доверител) възложените му от последния правни действия. Именно защото косвеният представител действа за сметка на косвено представлявания, той се нарича в правото още скрит пълномощник. Не бива да се смесва фигурата на скрития пълномощник с мнимия пълномощник. Фигурата на косвеното представителство се реализира посредством система от три правни сделки между три лица. Едното лице е косвено представляваният (доверителят), който възлага на косвения представител (довереника) да извърши едно правно действие и в изпълнение на това довереникът сключва сделка с едно трето лице. За да може да се финализира цялата концепция, косвеният представител ще прехвърли в патримониума на косвено представлявания правните резултати от сделката, сключена с третото лице. За да се избегне опасността от увреждане на интересите на косвено представлявания, нашият законодател използва правната техника на фикцията, като фингира в разпоредбата на чл. 292, ал. 2, изр. 2 и 3 ЗЗД, че правата, придобити от косвения представител, се считат за права на косвено представлявания в отношенията между три групи лица: в отношенията между доверителя и довереника, по отношение на третите недобросъвестни лица кредитори и правоприемници, по отношение на добросъвестните кредитори на довереника, които са наложили запор или възбрана, стига датата на договора за поръчка да е достоверна по смисъла на чл. 181 ГПК и тази дата на договора да предхожда датата на налагане на запора или възбраната.

Фигурата на косвения представител намира приложение в комисионния договор (чл. 348 ТЗ). Той представлява абсолютна търговска сделка, с която едно лице (комитент) възлага на друго лице (комисионер) срещу възнаграждение да сключи от свое име, но за сметка на комитента една или повече сделки. Когато с договора се възлага сключване на договор за превоз на товари, сме изправени пред спедиционен договор (чл. 361 ТЗ).

Не възникват правоотношения между косвено представлявания и третото лице. Такива правоотношения ще възникнат само ако косвеният представител цедира вземането си на доверителя (чл. 99 и следв. ЗЗД).
## **Представителство в ТП**
### Разграничение между представителство в ГП и ТП
Търговското представителство по  смисъла на чл. 21-51 ТЗ не се ограничава в тесните рамки на прякото и косвеното представителство, а обхваща и редица други правни форми за оказване на съдействие при участие на търговеца в търг оборот, който излизат извън рамките на представителството в ГП. В търговско-правната теория терминът търговско представителство е родово понятие означаващо няколко различни правни явления: 

Прокура (търг управление - 21 и сл ТЗ): вид търг представителство, което донякъде прилича на задължителното представителство в ГП по това че обемът и съдържанието на представителната власт на прокуриста се определя със законова норма и тази представителна власт е неограничима  в отношенията между принципала и третите лица. Прокуристът е търговски управител на търговско дружество. Той извършва действия от името на своя принципал. т.е. - действа от име на търговеца. Последиците от тези действия преминават директно в правната сфера на търговеца. Съществената разлика между задължителното представителство и прокурата е в правното основание на представителната власт, факта от който възниква. Властта на задължителния представител се черпи директно от основания от закона, а властта на прокуриста възниква винаги и само от сключване на договор между прокуриста и принципала – чл. 23 ТЗ 

Обикновено търговско пълномощие - 26 ТЗ: обикновеният търг пълномощник - 26 ТЗ е натоварен и овластен от принципала да извършва действията, свързани с упражняваното от търговеца занятие. Най – важна разлика между пълномощника и прокуриста е в това, че обемът на представителната власт на прокуриста се определя от ТЗ, а представителните правомощия на обикновения пълномощник се определят само с договора между него и търговеца. 

Фигурата на търг помощник (30 ТЗ)- взаимствани от германския търговски закон:  да подпомага принципала при фактическото осъществяване на търговската дейност. Търговската помощ не се изразява в сключването на търговски сделки от името на търговеца принципал, а той е овластен да извършва само правни действия от името на търговеца, доколкото е на достъпно място. Щом е назначен с такава функция счита се че с отношения с трети лица сделките, които са обичайни за неговото търговско място. Търговската помощ се осъществява винаги въз основа на индивидуален трудов договор по КТ или неговият еквивалент – граждански договор. (Пример: Продавачка в магазин, сервитьорка) 

Търговско представителство в тесния смисъл - 32 и сл. ТЗ. :  лице, което  самостоятелно и по занятие сътрудничи на търговеца принципал по извършване на неговата търг дейност. То може да е ФЛ или ЮЛ, а ако е ФЛ трябва да е ЕТ и той може да се яви в три правни качества: 

Като пряк, същински представител (36 и 37 ЗЗД) – да действа въз основа на упълномощаване	

Като косвен представител, т.е. въз основа на договор за поръчка, например при това положение той сключва сделките от свое име за сметка на клиента си, но във вътрешните отношения законът третира това, което е придобил като актив на търговеца. По този начин действат професионалните спедитори, комисионери например. 

Като посредник, т.е. функцията му е да постави в контакт страните по бъдеща търг сделка, съдейства за сключването, включително може да окаже правна помощ  и се оттегля без да прави волеизявление по сключване - 49 и сл. ТЗ.  В какво качество ще действа, зависи от договора между него и принципала – агентски договор – чл. 32, ал.2 ТЗ. 

### Търговско представителство по смисъла на ТЗ 
Правна уредба в Глава 6 в три раздела, в които са уредени пет вида търговски представители. В уредбата на Глава 6 се наблюдава терминологична недостатъчност. 

Глава 6 е озаглавена търговско представителство и следователно петте фигури, уредени под тази шапка са видове търговски представители. Същевременно един от тези пет вида е означен като търговски представител. Като кажем търговски представител, се разбира:

- родовото понятие; т.нар. търговски представител в широк смисъл;

- видовото понятие; търговски представител в тесен смисъл.  


Раздел 1 на глава 6 е озаглавен търговски пълномощници, където са уредени три вида търговски пълномощници. Един от тях се означава също като търговски пълномощник. Под търговски пълномощник:

- търговски пълномощник в широк смисъл като родово понятие;

- търговски пълномощник тесен смисъл на думата като видово понятие. То понякога се наименува обикновен търговски пълномощник (тесен смисъл), за да не се бърка с родовото.

### Видове търговски представители
Законова класификация на търговските представители (родовото понятие). Първи раздел:

- Прокуриста (търговски управител);

- Търговски пълномощник (обикновен търговски пълномощник)

- Търговски помощник;


Втори раздел: Търговски представител – прието е да се нарича самостоятелен    /независим/ търговски представител или търговски агент.

Трети раздел: Търговски посредник;

Четвърти раздел – включва само една разпоредба, която предвижда общо задължение за всички търговски представители да пазят търговска тайна.
### Други класификации на търговските представители
**Делението им на търговци и нетърговци.**

Търговските пълномощници в широк смисъл (раздел 1) нямат търговско качество, не са търговци: прокурист, търговски пълномощник и търговския помощник. Те са служители на търговеца

Търговският представител и търговският посредник (раздел 2 и 3) са търговци. Дейността, която осъществяват е търговска дейност, тъй като са посочени в чл. 1, ал. 1 ТЗ, респ. имат търговско качество.

**Според основанието за възникване на търговското представителство.** 

Търговските пълномощници в широк смисъл: прокуриста, търговския пълномощник и търговския помощник, осъществяват своята дейност на основание на трудов договор, сключен между тях и търговеца. Това е типичното основание за възникване на прокурата, търговския пълномощник и търговския помощник. Възможно е да има и граждански договор за поръчка (мандат), но това е изключение. (обикновено упълномощителната сделка се вкарва в договора)

Търговския представител в тесен смисъл, НЕ МОЖЕ ДА осъществява дейността си по трудов договор. Там има договор за търговско представителство, известен още като агентски договор. 

Търговския посредник – осъществява дейността си на основата на договор за посредничество, известен в старото ни търговско право като миситлик.

**Според това дали разполагат с представителна власт, т.е. да имат възможността да действат от чуждо име и за чужда сметка.**

Прокуриста и търговския пълномощник имат представителна власт. Със своите действия те ангажират правната сфера на представлявания търговец. 

Търговския помощник няма представителна власт, не може да сключва сделки за сметка на търговеца, но има едно изключение. Търговския помощник, ако работи в общодостъпно място за търговия /магазин/, се смята овластен да сключва сделките, които обикновено се извършват там. /има представителна власт ограничена само до продажбата на стоки, които обичайно се продават/

Търговския представител - при него има два варианта: може да има пряка или косвена представителна власт.

Пряк представител: да бъде упълномощен да извършва сделки от името на търговеца.

Косвен представител: да няма пълномощно и да действа като косвен представител, т.е. от свое име, но за сметка на търговеца (с отчетна сделка).

Търговски посредник: няма представителна власт, освен т.нар. пасивна представителна власт – да приема чужди волеизявления, но това не е същинска представителна власт.
### Прокурист (търговски управител)
В чл. 21, ал. 1 ТЗ е дадено легалното определение на прокуриста. Прокуристът е физическо лице, натоварено и упълномощено от търговец да управлява предприятието му срещу възнаграждение.  Упълномощаването на прокуриста (прокурата) трябва да е с нотариално заверени подписи и да се заяви от търговеца за вписване в търговския регисътр. Изводи: 

Прокуристът задължително е ФЛ, което трябва да има правоспособност и дееспособност, за да може да управлява предприятието;

Това лице е упълномощено от търговеца, а това означава да има представителна власт със своите действия да ангажира правната му сфера.

На второ място е натоварено, т.е. има сключен трудов договор, по силата на който прокуристът е длъжен да упражнява представителната власт (на практика упълномощителната клауза се съдържа в самия трудов договор). Като алтернатива може да е натоварен и с договор за поръчка, но в огромния брой случаи е трудов. Формата на упълномощителната сделка е писмена с нотариална заверка на подписите. Всичко това прокуристът върши срещу възнаграждение, възмездно.

Упълномощаването се вписва в Търговския регистър. Прокуристът е единственият търговски пълномощник, който се нуждае от вписване (чл. 24 – прокурата има действие за третите лица след момента на вписването).

Всъщност прокуристът е един особен пълномощник, като особеностите са от една страна с оглед кръга на действията, които може да извършва или обема на представителната власт, който се определя от закона, а не от волята на упълномощителя – търговец и от друга страна има особености и с оглед възникването на представителната власт.

Както при всяко упълномощаване между прокуриста и принципала (търговец) възникват две правоотношения:  1) Основно правоотношение, чието съдържание включва задълженията на страните. То урежда вътрешните отношения между прокуриста и принципала и възниква въз основа на трудов договор, мениджърски договор или от други разновидности на договора за поръчка; 2) Представителната власт възниква от упълномощителна сделка.
### Обем на представителната власт на прокуриста. 
Установен от закона - от тази гледна точка наподобява на законното представителство, макар че не е законно. (Разлика с ГП – там при доброволното представителство обемът на представителната власт винаги се определя от представлявания). Възможно е да има прокурист на клон на търговеца. Той е ограничен само до дейността на клона.

По правило прокуристът може да извършва всичко, което може да извършва търговеца. Изключения:

Не може да извършва строго лични действия - напр. образуване на ново предприятие или преобразуване на настоящото. Тъй като това ограничение е теоретично въведено се поставя въпросът до къде се разпростират личните действия. Според Таня Бузева 

прокуристът не може извършва такива действия, които биха довели до прекратяване на търговското качество на принципала – напр. прехвърляне на единственото търговско предприятие на принципала или подаване на заявление за ликвидация на предприятието. 

!!! tip "Бузева"

​    Логиката на прокурата е, че прокуристът е управител – заместник на търговеца в неговото търговско качество. 

Дали обаче прокуристът може да променя правноиндивидуализиращите белези на търговското предприятие? Промяната на правноиндивидуализиращите белези при ТД се решава от съдружниците (те се определят в учредителния акт), а не на управителните органи. Определянето на правноиндивидуализиращите белези по принцип е свързано с конституирането на търговеца, а не с оперативното управление, т.е. прокуристът не може да ги променя. Промяната на седалището обаче не е свързана с промяна с промяна на правосубектността на търговеца, а само с пространственото му разположение и преместването му от прокуриста може и да е възможно. В теорията е застъпено първото виждане, но според Таня Бузева и второто не е лишено от основание. 

Може ли прокуриста да промени по обем и предмет търговската дейност?

!!! tip "Бузева"

​     Няма пречка прокуриста да увеличи обема на търговската дейност, по този начин се увеличава и риска за търговеца, но търговеца приема този риск в момента на назначаване на прокуриста. 

Предмета на  дейност на търговеца макар и вписан в търговския регистър не представлява ограничение на търговската дейност, а по-скоро има уведомително значение. Рамката на правомощията на прокуриста е упражняването на търговското занятие и докато той не започне да се занимава с благотворителност не излиза извън тази рамка колкото и да променя дейността на търговеца. Това именно е отликата между него и търговския пълномощник, който може да извършва само обичайната търговска дейност на принципала. Доколкото и в тази хипотеза рискът се увеличава, то той се преценява от принципала при избора на конкретната правна фигура и на конкретното лице.

Не може да прехвърля изцяло своите правомощия по закон на друг. Става въпрос за забрана изцяло да си прехвърля функциите. Той обаче може да упълномощава за конкретни действия (чл. 22, ал. 1 ТЗ). Идеята е, че прокуристът не може сам да учредява прокура, назначавайки друго лице за прокурист.

Не може да отчуждава (транслативни  сделки - продажба, замяна, дарение, datio, апорт и пр.) и обременява (ипотекиране, учредяването на ограничени вещни права) недвижими имоти, освен при специално упълномощаване. Не може да сключва сделки на разпореждане с недвижими имоти, освен ако е специално упълномощен.

Не може да залага търговско предприятие, в което влизат недвижими вещи, без изрично да е упълномощен за това (аргумент от по-силното основание).

Специалното упълномощаване:

- Не подлежи на вписване, тъй като законът не го изисква, а на вписване подлежат само предвидените със закон обстоятелства. (чл. 4 ЗТР).

- Може да е еднократно или принципно (като част от прокурата)

- Има гражданскоправен характер – то е упълномщаване по чл. 36, ал. 1 ЗЗД. ТЗ не сочи формата на специалното упълномощаване – ако то не е елемент на прокурата, неговата форма на основание чл. 37 ЗЗД следва също да е писмена с нотариална заверка (на подписите и съдържанието)


Представителната власт на прокуриста е предопределена в закона и едно ограничаване в представителната власт на прокуриста от страна на търговеца е непротивопоставимо по отношение на третите лица. Едно такова ограничение може да има значение само във вътрешните отношения търговец – прокурист. Това е т.нар. относително правно състояние  и е много характерно за търговското право с оглед сигурността на оборота. 

**Кой може да назначава прокуристи?**

Прокурист може да назначава ВСЕКИ ТЪРГОВЕЦ. Бил той ЕТ или ТД. Този търговец (стопанин на търговското предприятие) често се обозначава като принципал (в теорията и практиката).
### Правно положение на прокуриста.
Може ли прокуриста да е търговец? Поначало прокуриста не е търговец, той е служител на търговеца. В някои случаи обаче прокуриста може да се представи в двойно качество и да сключва от свое име търговски сделки. Според чл. 29 ТЗ това прокуристът може да прави само със съгласието на принципала. 

Какво ще стане ако в нарушение на това ограничение прокуриста на своя глава сключи сделки за себе си? В този случай в полза на принципала възникват две алтернативни възможности: 

Вземане за обезщетение за вреди (като конкурентните действия запазват силата си). Този иск се погасява с общата 5 годишна давност, а срокът тече от извършването на конкурентната сделка, като за всяка сделка тече отделен срок. В тежест на търговеца е да докаже вреди и причинна връзка. 

Търговецът може да заяви, че сключените от прокуриста сделки са за сметка на търговеца. За тази възможност обаче е предвиден 1месечен срок от узнаването на сделката, но не повече от година след извършването й. Изисква се изявлението на търговеца да е писмено, а формата е за действителност. Законът казва, че това изявление трябва да се изпрати до търговеца и до 3тото лице. 

!!! tip "Калайджиев"

​    Текстът не е ясен, поставя се въпросът какви са последиците – ако са за негова сметка във вътрешните отношения, то правата на 3тите лица са за принципала. Има ли значение дали прокуриста не действа за друг търговец. Това не е уредено от закона. Би трябвало и по отношение на третите лица правата да са за принципала. 

За да се учреди прокура е необходима писмена форма с нотариално заверени подписи. Защо обаче става дума за подписи. Би трябвало да е достатъчна нотариалната заверка на подписа на принципала, тъй като упълномощаването е едностранна сделка. Законът обаче казва и двата подписа. Упълномощаването се вписва в търговския регистър по партидата на търговеца и прокуриста представя образец от подписа си. Самото вписване се извършва по заявление на принципала.

Когато прокуриста извършва действия от името на принципала той трябва да се представя като прокурист. Трябва да добави “прокурист” към подписа си. Законът не е изричен може да се добави, прокурист, управител, p.p. – per procura и т.н. Ако прокуриста не направи това означение значи действа от свое име.

**Колективна прокура (множество прокуристи)**

Възможно е един търговец да назначи повече от един прокурист. Тук вариантите са два (отделно или съвместно представляване)

Първият вариант: всеки от прокуристите може да осъществява правните сделки от името на принципала по отделно и независимо от другите. Всеки един може да представлява търговеца.

Колективна прокура: всички прокуристи трябва да сключват сделките съвместно, за да породят те действие. Прокуристите могат да представляват търговеца само съвместно.

Прекратяване на прокурата. Когато се прекрати прокурата, това задължително се вписва в търговския регистър, за да може да се противопостави на третите лица. Основания за прекратяване на прокурата:

- с оттегляне на упълномощаването от търговеца и вписване на оттеглянето в търговски регистър.

- смърт на прокуриста (ЗЗД);

- поставян под запрещение на прокуриста (ЗЗД);

- Отказ на прокуриста от упълномощаването (ЗЗД).

- несъстоятелност на търговеца – прокурата се прекратява, защото на мястото на прокуриста идва синдика. 

- чагубване на търговско качество на търговеца. 


Чл. 25, ал. 2 ТЗ изрично казва, че прокурата не се прекратява със смъртта или поставянето на търговеца под запрещение. Това е отклонение от правилото на ЗЗД, че пълномощието се прекратява със смъртта на упълномощителя или поставянето му под запрещение. Прокурата продължава, защото прокуристът управлява търговското предприятие. Ако търговецът почине, предприятието не може да остане във въздуха без управление. Затова се вменява на прокуриста да продължи да изпълнява функциите си, докато стане ясно бъдещето на предприятието. 
### Tърговски пълномощник (обикновен търговски пълномощник)
Легално определение на търговския пълномощник. Чл. 26, ал. 1, изр. 1 ТЗ: търговският пълномощник е лице, упълномощено от търговец да извършва посочените в пълномощното действия срещу възнаграждение. Упълномощаването става писмено с нотариална заверка на подписите.

Търговски пълномощник може да е ФЛ или ЮЛ (за разлика от прокуриста –ФЛ). Когато е ЮЛ, трябва да се посочи кой от персоналния състав на ЮЛ ще изпълнява функцията на търговски пълномощник. Според Таня Бузева всички търговските пълномощници (в широк смисъл) са физически лица.

Обемът на представителната власт на търговския пълномощник се очертава от упълномощаването, от волята на търговеца, а НЕ от закона. Втора разлика с прокурата. 

И при търговския пълномощник има две сделки (прилика с прокурата):

- упълномощителна сделка от търговеца. В пълномощното се посочва какво може пълномощника (разлика с прокурата).

- натоварване по основано правоотношение, което произтича от трудов договор или по изключение от мандат.


Изисква се нотариална заверка на подписа по подобие на прокурата, но за разлика от нея пълномощника НЕ се вписва в Търговски регистър.

Варианти за упълномощаване на търговския пълномощник – 4 варианта. Генерално (общо) упълномощаване: пълномощникът може да върши всички правни действия, свързани с обикновената дейност на търговеца, т.е. той може да извършва всички сделки, свързани с предмета на дейност на търговеца така, както е афиширан. По презумпцията на чл. 26, ал. 1, изр. 2 търговският пълномощник се смята за генерално упълномощен.

- Генералното упълномощаване не включва всички правни действия въобще от дейността на търговеца, а само обичайната (разлика с прокурата)

- Ограничение в закона – за сделките, за които трябва изрично пълном.


Изрично упълномощаване: то предполага генерално пълномощно. То е по-различно от гражданско правното разбиране за '"изрично упълномощаване". Става дума за 4 типа сделки, които генералният пълномощник не може да извършва и за това генералното пълномощно се свързва с изричното. Търговският пълномощник трябва да бъде изрично упълномощен за сделките по чл. 26, ал. 2, изр. 1:

- за отчуждаване или обременяване с тежести на недвижими имоти, 

- за поемане на менителнични задължения, 

- за вземане на заем, 

- за водене на процеси. 

Според ТР 1/93 ВС - Търговският пълномощник, снабден с изрично пълномощно за водене на процеси, може да бъде процесуален представител на търговеца в гражданския процес, само ако е адвокат, юрисконсулт или законен представител на търговеца.

Специално упълномощаване: упълномощаване на пълномощника да сключва определена категория сделки (застрахователни сделки, договори за превоз и пр.). Конкретно упълномощаване: единично (конкретно) упълномощаване за конкретна сделка, ad hoc.

Правно положение на търговския пълномощник.

Търговският пълномощник, също като прокуриста, сам не е търговец и не може да сключва търговски сделки за себе си (или за друг) в пределите на упълномщаване. И тук, по същия начин както при прокуриста, ако търговският пълномощник сключи сделка за себе си без съгласието на търговеца, търговецът има двете възможности: иск за обезщетение или заявление, че сделката поражда последици за него.

Кой може да назначава търговски пълномощник?

- самият търговец-принципал, 

- прокуриста може да назначи пълномощник, 

- ликвидаторите, ако се стигне до прекратяване и се влезе в ликвидационно производство.


Прекратяване на упълномощаването на търговския пълномощник. Важат общите правила за прекратяване на упълномощаването от чл. 41 ЗЗД:  Пълномощието се прекратява с оттеглянето му или с отказването от него, със смъртта на упълномощителя или на пълномощника или с поставянето им под запрещение, а когато упълномощител или пълномощник са юридически лица - с прекратяването им.

Относно прокуриста и търговския пълномощник важи разпоредбата на чл. 301 ТЗ: Когато едно лице действа от името на търговец без представителна власт, се смята, че търговецът потвърждава действията, ако не се противопостави веднага след узнаването. Това е необорима презумпция. Мълчанието на търговеца санира липсата на представителна власт и премахва състоянието на висяща недействителност. Иначе последиците от действията без представителна власт са по чл. 42 ЗЗД.

Съпоставка между прокуриста и търговският пълномощник

Общо

- Имат представителна власт, т.е. могат да действат от името и за сметка на търговеца (с последици за него).

- Отношенията се уреждат с договор, по правило трудов / по изключение мандат, придружен с упълномощителна сделка. 

- Овластяването не обхваща възможността да се отчуждават и обременяват недвижими имоти, освен ако не е изрично направено.

- Забрана да бъдат в двойно качество, освен ако няма съгласието на принципала. 

- Изисква се нотариална заверка на подписите при овластяването.


Разлики

В обема на представителната власт: при прокуриста обемът на представителната власт е преодопределен от закона, докато при пълномощника той произтича от упълномощителната сделка. 

Противопоставимост на ограничението в представителната власт на трети лица: при прокуриста ограничението на представителната му власт от търговеца е непротивопоставимо по отношение на третите лица /относително правно състояние/, докато при пълномощието не е така - търговецът може да учреди различна по обем представителна власт на пълномощника. 

Обем на правата:

- прокуристът се счита овластен да извършва всички действия и сделки, които са свързани с упражняване на търговското занятие, да представлява търговеца, да упълномощава други лица за извършване на определени действия.

- пълномощникът се счита овластен да извършва само действия, свързани с обикновената дейност на търговеца (генерално). 


Учредяване: прокурата се учредява само и единствено от търговеца – принципал, докато пълномощникът може да е овластен както от търговеца, така и от прокурист, така и от ликвидатори. Прекратяване: прокурата не се прекратява със смъртта или поставянето под запрещение на търговеца, докато търговското пълномощие се прекратява. Вписване: прокурата се вписва в ТР, докато ТП не се вписва. Лице: прокурист може да е само ФЛ, докато търговски пълномощни може да е ФЛ или ЮЛ.
### Търговски помощник
Търговският помощник е лице, което подпомага търговеца във фактическото изпълнение на неговата дейност. 

ТП е страна само във вътрешните отношения с търговеца. По правило ТП не встъпва в отношения с трети лица. Затова търговският помощник не се нуждае от и няма представителна власт, т.е. не може да сключва сделки от името и за сметка на търговеца. 

Единственото изключение е по отношение на тези търговски помощници, които работят в общодостъпно място за търговия. Счита се, че този, който работи в достъпно място на търговия, е овластен да извършва сделките, които обикновено се извършват в това място за търговия.

Търговският помощник е служител на търговеца в търговското предприятие и той действа на основата на трудов договор, теоретично е възможно да бъде и договор за поръчка. Действа  възмездно (пр. магазинери, продавачи, касиери, склададжии и всякакви такива, които подпомагат фактически дейността без да осъществяват търговски сделки). 

Права и задължения: 

- основното му задължение е да подпомага фактически дейността на търговеца без да има правото да сключва търговски сделки, освен горното изключение, където се презюмира че той е упълномощен. 

- търговският помощник не може да извършва търговска дейност самостоятелно или за сметка на други в конкуренция със своя работодател (принципал) освен с неговото изрично съгласие (чл. 31 ТЗ).


Няма пречка търговският помощник да бъде изрично упълномощен да извършва всякакви търговски сделки, но това е на общо основание, както всеки може да е упълномощен за едно или друго. Това не го прави търговски пълномощник. 
### Търговски представител – понятие и видове. Отграничение от сходни правни фигури. 
Легално определение: Според чл. 32, ал. 1, изр. 1 търговският представител е лице, което самостоятелно и по занятие сътрудничи на друг търговец при извършване на търговската му дейност. Той МОЖЕ да е овластен да извършва сделки от името на търговеца или от свое име, но за негова сметка. Търговският представител може да е дееспособно ФЛ или ЮЛ. 

Търговският представител е самостоятелен търговец. Той има собствена фирма, седалище и е независим от търговеца. Търговското представителство е една от абсолютните търговски сделки по чл. 1(1) ТЗ, респ. търговският представител е търговец със специфичен предмет на дейност, а именно търговско представителство.

Търговският представител НЕ МОЖЕ ДА БЪДЕ в трудово правоотношение с търговеца, тъй като той е търговец, който сътрудничи на друг търговец (сътрудничеството има траен характер). Вътрешните отношения между търговеца и търговския представител се уреждат с договор за търговско представителство, известен още като агентски договор.

„сътрудничи на друг търговец при извършване на търговската му дейност” - Форми на сътрудничество – три възможни:

1. може да посредничи на търговеца при сключването на сделки, т.е. най-общо казано да му намира клиенти; 

2. може да сключва сделките от свое име, но за сметка на търговеца, т.е. да действа като косвен представител; 

3. може да действа като пряк представител, т.е. да сключва сделките с последици директно за търговеца.

### Видове търговски представители
Според обема на правата. 

Търговски представители с пълен обем права: те могат да упражняват и трите форми на сътрудничество – да посредничат, да действат като пряк и като косвен представител. 

- Търговски представители с ограничен обем права: пр. могат само да посредничат без да имат представителна власт и т.н. 

- Търговски представител делкредере (от лат. „кредо” = вярвам): търговски представител, който се е задължил да отговаря лично за изпълнението на задълженията по сключените сделки (т.е. задълженията на третите лица по тях).  


Принципът е, че търговският представител не отговаря за изпълнението на задълженията на третото лице, с което е сключил договора. Възможно е с изрична уговорка той да поеме допълнително задължение да гарантира изпълнението на сделките от третите лица. Търговският представител делкредере има има право на допълнително възнаграждение за това, че поема такъв риск. 

Изключителен търговски представител: това е търговски представител, който има изключителното право:

- да сключва сделките в определена територия (район) или 

- да сключва сделки с определен кръг търговци. 


Това означава, че търговецът няма право да използва друг за сключване на сделките в тази територия или s този кръг търговци, както и сам да ги сключва. Все пак, ако търговецът пренебрегне това изключително право на търговския представител, той му дължи възнаграждение, въпреки че сделката не е извършена с негово съдействие (чл. 36,ал. 2 ТЗ). 
### Разграничение между търговския представител и други сходни фигури.
Търговските пълномощници в широк смисъл (по раздел 1): разликата е в това, че търговските пълномощници по Раздел 1 не са търговци, а са служители на търговеца (**много важно отношение**), докато търговският представител сам по себе си е търговец и не е в трудово правоотношение с търговеца.

Търговски представител и търговски посредник - и двамата са търговци.

- Търговският посредник посредничи ad hос - за всеки отделен случай, а търговският представител е в трайни отношения с търговеца!

- На теория търговският посредник действа в интерес на 2те страни и има право на възнаграждение и от 2те,за разлика от търговския представител

- Възнаграждение на търговския посредник се дължи само при сключена сделка, а при търговския представител се отчитат положените усилия. 


Търговски представител и дистрибутора. Понятие за дистрибутор.

Дистрибуторът е фигура, която не е уредена, но е много разпространена и в практиката се е наложил договор за дистрибуция.

Дистрибуторът е търговец, който има изключително право на продажба на даден вид продукт. Дистрибуторът купува стоки от производителя и ги продава в определен район на клиентите. Той, обаче, не е обикновен прекупвач - обвързан e с производителя чрез договор за дистрибуция.

Дистрибуторът влиза в две групи търговски правоотношения:

- с производителя, от когото дистрибуторът купува стоките,

- с клиентите, на които продава закупените стоки със спекулативна цел. Производителят не влиза в директно ПО с клиентите.


Прилика между търговския представител и дистрибутора: тя главно се състои в това, че дистрибуторите се задължават да пазят интересите на производителя – да пази името му; да спазва неговите указания относно параметрите на сделките, които сключва с клиентите; да го информира за състоянието на пазара; да пази търговска тайна и пр.

Разлики между търговския представител и дистрибутора:

Дистрибуторът носи риска, свързан с реализирането на закупените стоки на пазара, докато търговският представител не носи риска от изпълнението на сделките (освен ако не е дел кредере). 

Дистрибутора по правило действа в определена територия, докато търг. представител по правило (има изкл-я) не е териториално ограничен.

Тъй като търговският представител работи за сметка и на риск на принципала, неговото заплащане е процент от сделките, а печалбата на дистрибутора се оформя от разликата в цена купува и цена продава.	

Отлики от договора за франчайзинг – положението е подобно, както при дистрибутора – франчазингодателя действа за своя сметка. 

Различия между търговския представител и комисионера. Сравнение може да се прави единствено в хипотезата, когато търговският представител действа от свое име. Комисионерът се задължава да извърши една или повече сделки, а дейността на търговският представител има траен характер. 

Кацарски вижда разграниченията от друг ъгъл, според него търговският представител:

- като пряк представител прилича на търговския пълномощник; 

- като косвен представител прилича на комисионера; като посредник прилича на малолетното дете, което носи като пратеник волеизявленията на своите родители.  


Във всички тези случаи той извежда един основен разграничителен критерий – правоотношенията по другите фигури са от категорията на еднократно изпълнимите, а при търговското представителство има правоотношение с трайно съществуване. Това общо положение се отнася и до търговския пълномощник, при който възможността за едностранно оттегляне на пълномощното (дори генерално) по всяко време не предполага трайност на отношенията.
### Договор за търговско представителство. Прекратяване на договора.
Характеристика:

- този договор се означава още като агентски договор (англ.). 

- смесен договор, който е най-близо до договора за поръчка;

- intuitu personаe – с оглед личността на търговския представител. В един район търговецът може да има само един търговски представител;

- формален: за действителност - обикновена писмена форма (като мандата);

- двустранен:  търговският представител трябва да сътрудничи на търговеца при извършване дейността му, а търговецът му плаща възнаграждение за това;

- възмезден: заради задължението за плащане на възнаграждение (всеки двустранен е възмезден, но не всеки едностранен е безвъзмезден – заем с лихва)

- консенсуален, а не реален;

- договор с трайно, продължително изпълнение.


Предмет на договора за търговско представителство е сътрудничеството, което търговския представител трябва да осигури на търговеца при извършване на търговската му дейност (предмет на договора е това, към което страните се стремят). Това сътрудничество може да се изрази в три правомощия, като законът допуска всякакви комбинации.

Посредничество: търговският представител да посредничи означава да намира клиенти и да ги свързва с търговеца, за да се сключват сделки. Това е минимума. Ако в договора не е изрично уговорена представителна власт, то тогава търговския представител може единствено и само да посредничи.

Косвено представителство: търговският представител може да бъде упълномощен от свое име, но за сметка на търговеца да сключва търговски сделки, т.е. да действа като косвен представител.

Пряко представителство: възможно е търговският представител да бъде да бъде снабден с представителна власт, която да му дава право да сключва сделките от името на  търговеца и за негова сметка. По силата само на агентския договор ТП няма право да действа от името на търговеца! (NB). Договорът за търговско представителство урежда само вътрешните им отношения. Възможно е обаче ТП да бъде снабден и с представителна власт (често се случва), за да може да действа директно от името на търговеца с последици за него.

Ако търговският представител не е упълномощен, но въпреки това сключи сделка от името на търговеца – т.нар. фигура на falsus procurator, мним представител? Или има представителна власт с определен обем, но превиши пределите й – т.нар. excessus mandati? 

Правилото в ГП е, че такава сделка е висящо недействителна, не поражда действие, но може да се ратифицира от принципала (чл. 42 ЗЗД). Това правило не важи за търговското право.  

В ТП ако търговският представител сключва договори, без да е упълномощен, и третото лице не е знаело за  това, договорът  се смята за потвърден от търговеца, ако той не го отхвърли веднага, след като бъде уведомен за него от търговския представител или от третото лице, като трябва да им съобщи за отхвърлянето.(чл.43 ТЗ) Когато се действа от чуждо име без представителна власт или при превишаване пределите й, се предполага, че търговецът одобрява сделката, освен ако незабавно след като узнае за нея не откаже последиците й.
### Прекратяване на договора за търговско представителство. 
- По взаимно съгласие.  

- С изтичане на срока, ако е уговорен такъв (често срещано).


Ако след изтичането на срока на договора и двете страни продължат да изпълняват задълженията си по него, той се смята продължен за неопределен срок. Налице т.нар. пролонгация, мълчаливо продължаване на договора и той се превръща в безсрочен. Тогава ще се прекрати по способите за прекратяване на безсрочни договори. 

- Смърт или поставяне под запрещение на търговския представител. (intuitu personae);

- Загубване на търговското качество на някоя от страните.

- Предсрочно едностранно прекратяване на срочен или безсрочен договор


Срочният договор  може да се прекрати предсрочно без предизвестие с едностранно волеизявление на всяка една от страните, като има задължение на страната, която прекратява договора да плати обезщетение за причинените вреди. Т.е. причината да не се иска предизвестие е задължението за извънсъдебно обезщетяване. 

Безсрочен договор: предсрочното прекратяване на безсрочен договор се извършва с предизвестие. С императивна норма е установен минималният срок на предизвестието, като се дава възможност на страните да уговорят по-голям срок (1 г. = 1 м; 2 г. = 2 м; 3 и сл. г.= 3м.)

При неизпълнение на договора той се разваля по общия ред. Разликата между прекратяване и разваляне на договора е, че развалянето винаги е в случай на неизпълнение на задължение на една от страните по договора, пораждащо потестативното право на изправната да прекрати с едностранно изявление договора, съдебно или извънсъдебно. При прекратяването пак имаме прекратяване на облигационната връзка, но не поради неизпълнение.
### Права и задължения на търговския представител.
Задължения на търговския представител. Основни задължения  (чл. 33 ТЗ)

Да сътрудничи на търговеца при осъществяване на неговата търговска дейност. Какво означава това?

На първо място това означава да посредничи, т.е. да намира клиенти и да ги свързва с търговеца, както и да подготвя договорите за сключване. 

Към осъществяването на сътрудничеството спадат и фактическите действия, които трябва да извършва търговския представител: да организира пътувания, да наема складове, да организира изложби, да подготвя протоколи, да осигурява доказателства, да наема хотели и т.н.

Да извършва сделки – има два варианта:

- Косвен представител: от свое име за сметка на търговеца;

- Пряк представител: от името на търговеца.


Да изпълнява указанията на търговеца – това означава, че той не трябва да се отклонява от тях, освен ако обективно се е наложило с оглед запазването на интересите му да се отклони от тези предписания. 

Да го информира за всички извършени сделки - той трябва своевременно да уведомява търговеца за всички сключени сделки и условията, при които са сключени. Това е свързано с чл. 43 – дали търговеца приема/отхвърля сделката, сключена без представителна власт.

Всички тези задължения търговският посредник трябва да изпълнява с грижата на добрия търговец. Това е стандарт, включващ пазене на доброто име на търговеца, разширяване на клиентелата, търсене на най-изгодните условия при сключване на договорите, проучване на платежоспособността на клиентите, тенденциите на пазара и т.н.

**Производни задължения**

Да не развива конкурентна дейност. По правило ТП може да бъде представител и на друг търговец, стига предметът на дейност на двамата да е различен, защото ТП не може да извършва конкурентна дейност нито за себе си, нито като представител на друг търговец. Възможно е търговският представител да поеме задължението да бъде представител само на този търговец (трета категория договорно задължение). 

Да пази търговската тайна. Това задължение е не само за него, а за всички 5 вида търговски представители в широк смисъл по Глава 6. 

**Договорни задължения** 

Това са задължения, които не са задължително част от агентския договор, но търговския представител може да ги поеме допълнително. 

- да реализира определен стокооборот. 

- да отговаря лично за изпълнение на задълженията на третите лица по сключените сделки (делкредере) – еднократно или системно.

- да не извършва конкурентна дейност в срок до 2 г. от прекратяване на договора – самостоятелно или за друг търговец. Идеята е, че той бидейки търговски представител, научава търговките тайни, знае клиентите, условията на пазара и след прекратяване на договора може да започне да действа във вреда на този търговец.
- да бъде представител само на този търговец.

Права на търговския представител. Правата на търговския представител са задължения на търговеца.

Право на възнаграждение (основното право). Търговският представител има право на възнаграждение (пера на възнаграждението):

- за всички сделки, които са сключени с негово съдействие, както и за онези сделки, които е подготвил, но са сключени от друг; 

- за сътрудничеството, което е оказал, търсейки клиенти, подготвяйки договорите и т.н. – дори след прекратяване на договора; 

- за усилията, които е положил при подготовката на един договор, макар той да не е бил сключен, освен ако търговецът няма вина за това;

- т.нар. „инкасо провизион” – възнаграждение, което му се дължи за това, че е събрал суми за търговеца, инкасирал е вземания (in caso provisione);

- има право на възнаграждение дори нищо да не е направил, ако е изключителен търговски представител и търговецът е пренебрегнал това.


Какъв е размерът на възнаграждението? 

Уговаря се в договора. Когато не е уговорен, се дължи обичайното възнаграждение за този вид дейност. Ако обичайното възнаграждение не може да се установи, възнаграждението се определя от съда по справедливост.

Срок за изплащане на възнаграждението: възнаграждението е периодично и ежемесечно – в края на месеца се гледа какво е направил и му се начислява възнаграждението. 

Право на обезщетение при прекратяване на договора

еднократно при прекратяване на договора (чл. 40 ТЗ), ако търговецът продължава да има облаги от дейността на представителя. Правото на обезщетение се погасява по давност след 1 година. Обезщетение не се дължи,  ако договорът е развален по вина на търговския представител или е прекратен едностранно от него. 

Право на обезщетение за обичайните разходи: според чл. 39 ТЗ търговският представител има право на обезщетение за обичайните разходи по дейността си, ако не е уговорено друго (пр. разходи, свързани с пощенски, телефонни услуги; това, което е платил по митници и т.н.).

Право да иска от търговеца всички необходимите сведения и документи за сключване и изпълнение на отделните сделки и въобще за изпълнение на дейността му: включително проспекти, мостри, рекламни материали, които ще са му необходими с оглед успешното сключване на една или друга сделка. 

Право да разбере отношението на търговеца към сключените сделки без представителна власт: дали ги потвърждава или отхвърля. Това трябва да стане незабавно. Право да разбере дали търговецът е сключил подготвена от него сделка.
### Търговски посредник
Какво е търговски посредник? Според чл. 49, ал. 1 ТЗ посредник е търговецът, който по занятие посредничи за сключване на сделки. Герджиков: търговският посредник е особен търговец, който извършва посредничество по сделки (с вещи?) по силата на възмезден договор ад хок.

- търговец със самостоятелен предмет на дейност;

- предметът му на дейност е посредничество. Търговското посредничество е една от абсолютните търговски сделки по чл. 1(1) ТЗ;  


**Какво обхваща посредничеството?**

На първо място означава свързване на страните, които ще сключат договора. Тези страни, които посредника свързва, не са непременно търговци, а може да са субекти на ГП. Самата дейност на посредника е търговска, но договорът, за сключването на който се посредничи, няма значение дали е търговски, граждански и т.н.

Търговският посредник може да изпълнява функцията на пратеник, приносител на чужда воля (нунций). Търговският посредник има т.нар. пасивна представителна власт, т.е. той може да приема чуждо волеизявление и съответно да го предава на другата страна.

Основание? Посредничеството се осъществява въз основа на договор ad hoc - за всеки отделен случай на посредничество се сключва отделен договор. Преди се е наричал договор за миситлик. 

По силата на този договор той срещу възнаграждение съдейства за сключването на договор като свързва страните по него. 

Този договор по правило се сключва с една от страните по проектираната сделка, но независимо от това търговския посредник отговаря по отношение и на двете страни, ако в резултат на неговите действия, те са претърпели вреди. И двете му плащат възнаграждение.

Съпоставка на търговския посредник с други сходни фигури, наложили се в българската и международна практика (обща култура):

Маклер: Немска фигура, има 2 разновидности в немското право: посредник в ГП; ханделсмаклер – еквивалентен на нашия търговски посредник. 

Брокер: Брокерът е специализиран посредник.

- при сключване на борсови сделки (капиталови пазари). 

- брокер има и по КТК, който обаче е с много по-големи правомощия от търговския посредник, защото той има правото да сключва договори (за влачене, теглене, при морски аварии и т.н.). 

- брокери има и в застрахователното право при скл. на застрахователни договори


Бивър:  Бивърът е с още по-широки правомощия от тези на брокера като замисъл. 

- В широк смисъл на думата бивър е член на фондовата борса, който купува и продава ценни книги от свое име и за своя сметка (извършват спекулативна продажба на ЦК). 

- Под бивър може да се разбира служител на търговска банка, който от името на банката извършва търговия с ЦК и валута.

- Под бивър на трето място се разбира и диструбутори, дилъри в областта на автомобилния бранш (купуват чужди автомобили и ги предлагат у нас).


Брокер-бивър: има характеристиката и на брокер, и на  бивър. Синоним на брокер-бивър е и маркет мейкър.

Джобър: от 1986 г. го няма. Забранили са го в Англия, защото довел е до финансовата криза тогава. Крупие - Франция.

За посредничество при договори за морски превоз, застраховане и борсови сделки се прилагат разпоредбтите за тези дейности, дори ако посредничеството е извършено от търговски посредник. (чл. 49, ал. 2 ТЗ)

**Възнаграждение на търговския посредник**

Възнаграждението на търговския посредник се дължи само при сключена сделка, за разлика от търговския представител, където се отчитат и усилията, които е положил. Тук усилията не носят пари.

Според чл. 51 ТЗ търговският посредник има право на възнаграждение, което се дължи от едната или от двете страни съобразно уговорката им. Ако няма уговорка, се дължи обичайното възнаграждение за този вид дейност и от двете страни.

Търговският посредник по правило е специализиран търговец. Той е познавач в определена област, определен сегмент на търговията и страните именно използват неговите професионални знания в тази област. Затова има и ТП, специализирани в областта на търговията със зърно, памук, метали, кафе и пр. 

Търговският посредник, за разлика от останалите фигури на търговските представители в широкия смисъл, е длъжен да пази неутралитет. Той няма право да предпочете интересите на една от страните, защото търговския посредник се е специализирал в определен вид търговия и по отношение на него се гледа като на тесен специалист в тази.

За дейността си търговският посредник трябва да води дневник, в който да записва ежедневно и в хронологичен ред всички сделки, сключени с негово посредничество, посочвайки страните по сделката и основните параметри (съществени уговорки) по сключената сделка. 

Търговският посредник е длъжен по искане на страните да им дава извлечение от дневника си, но той е недостъпен за трети лица. Влиза в търговската тайна.
## **Представителство в трудовото право**
### Правен режим на сдружаване на работниците и служителите.
Сдружаване на Р/С и работодателите. За да може да се развият КТПО, трябва да бъдат създадени субектите на тези КТПО. Затова първият въпрос по отношение на особеностите на КПО е въпросът за сдружаването на Р/С и РЛ.

Законодателството ни признава правото на Р/С и работодателите да се съюзяват в организации, с които да се защитава колективния интерес чрез създаване на колективни субекти.

Юридическите гаранции се изразяват именно в правото на сдружаване и в създаването на правен режим на тези образувания, което позволява това право да бъде реално осъществявано, след като бъде упражнено. 

Правото на сдружаване е субективно публично право, което се гарантира от закона и държавата, която гарантира неговото реализиране.

Нормативно основание: правото на сдружаване се съдържа в различни по степен и вид нормативни актове. В КРБ – чл.49 КРБ, е признато правото на синдикално сдружаване на Р/С. Това е проява на общото право на сдружаване по чл. 44 КРБ. Същото право е признато на работодателите.

Представителни работодателски и синдикални организации: Възможността да се учредяват работодателски и синдикални организации свободно и неограничено води до плурализъм на синдикалните и работодателски организации. С оглед необходимостта все пак да може да се изрази някакъв общ интерес на Р/С и на работодателите (в съвета за тристранно сътрудничество – аз), се създава фигурата на представителните организации на Р/С и работодателите, като за да бъде една синдикална или работодателска организация призната за представителна, тя трябва да отговаря на определен набор от критерии.  Представителността на национално равнище не се придобива автоматично с покриване на критериите, а трябва да бъдат признати  по определен ред (чл. 36 КТ). 
### Нормативна основа на правото на сдружаване на Р/С
КРБ - чл. 49 КРБ и Международни нормативни актове. Кодекс на труда – чл. 4 КТ.

Субекти на правото на сдружава - работниците и служителите, т.е. лица, които са в трудово правоотношение (арг. от чл. 49 КРБ и чл. 4 КТ. Без значение е основанието за възникване на ТПО.  Тенденцията в международното право (МОТ) е да се дава такова право и на държавните служители; лицата, упражняващи свободни професии и пр. (адвокати, архитекти, занаятчии).
### Съдържание на правото на синдикално сдружаване
Възможността Р/С свободно и по свой избор да образуват синдикални организации (да приемат програми, устав и пр.)

Липсата на изискване за разрешения от държавните органи за образуване на синдикална организация или утвърждаване на вече създадени организации. 

Възможността Р/С свободно и по свой избор да членуват в СО и да ги напускат. Т.е. доброволност – не може някой на сила да бъде накаран да членува в синдикат (създаването на синдикат с „послушни” противоречи на закона и може да се оспори).

**Юридическа персонификация на синдикалните образувания (чл. 49 КТ)** 

За да може да синдикалната организация да придобие юридическа персонификация, трябва да придобие качеството ЮЛ – чл.49 КТ. Синдикалните организации придобиват качеството ЮЛ след вписването им по реда, установен за вписване на ЮЛНЦ. 

Това не превръща СО в ЮЛНЦ, а само се следва редът, защото придобиването качеството ЮЛ не е задължително, но е нужно с оглед участието в гражданския оборот.

Вписването се основава на решение на съда (окръжния), което се постановява в открито заседание с участието на прокурор. Съдът се произнася относно законосъобразността на представения устав, протокол от учредителното събрание, наличие на кворум, липса на органи и т.н. Следователно не прави друга преценка, освен преценка за законосъобразност, доколкото целите, които се предвиждат в устава не могат да противоречат на императивни правни норми, но не и за целесъобразност. 

Вписването се извършва в нарочен регистър към окръжния съд, а в София е в СГС. Вписва се видът, наименование, седалище, предмет на дейност, органи и лица, които представляват. Не се изисква вписването да се обнародва в Държавен вестник, т.е. конститутивен елемент за възникването на синдиката е вписването в нарочния регистър към окръжния съд за ЮЛНЦ.  

Не се ли накърнява свободата на сдружаване с изискването за вписване на синдикалните организации по този ред? Не, Конвенция № 87 на МОТ казва, че държавата не може да се меси и да създава изискванията за синдикалните организации, но нейната идея е да не се ограничава свободата на сдружаване, чрез поставяне на административни пречки. Ето защо в процедурата по регистрация съдът само констатира онези елементи, които всяко подобно образувание, а не само синдикалната организация, трябва да има – устав, кворум за учредяване/вземане на решения, органи, представители. Тоест проверката е единствено и само за законосъобразното учредяване на синдикалната организация с оглед защитата на интересите на тези, които не са били съгласни или които претендират че няма законосъобразно взети решения при гласуване на устава и т.н.
### Цел на правото на синдикално сдружаване
Правото на синдикално сдружаване на трудещите се е насочено към гарантиране и защита на социалните и икономически права на трудещите се. 

Съгласно чл.4 (2) КТ това е изразено чрез представителството и защита на интересите пред държавните органи и работодателя по отношение на въпросите, изброени в текста. Следователно нашето законодателство е създало и правен режим, с което да се не се позволи обезличаване на това право и то да изпълни своето предназначение. 
### Гаранции за ефективното осъществяване на правото на сдружаване (доказателства, че не е само прокламирано): 
Задължение за съдействие на СО от страна на държавата, органите на местно самоуправление и работодателите – чл. 46 КТ. 

Процесуално представителство на Р/С от синдикалните организации – чл. 45 КТ,  за защита на интересите на отделния Р/С, включително и в онези случаи, когато е загубил това си качество. Платен отпуск за синдикални дейци  - чл. 159 КТ – минимум 25 часа за една година, но по реда на колективното договяряне може да се качва неограничено (пр. 365 дни в годината). Предварителна закрила при уволнение на синдикалните активисти – чл. 333, ал. 3 КТ. Редица права за изразяване на мнение:

Чл. 37 КТ  – право на синдикатите да участват в подготовката на проектите за всички вътрешни правилници и наредби, за което работодателят задължително ги поканва. Те изразяват мнение, което не е задължително за работодателя, но законът иска той да ги чуе, за да може да приеме акт, който ще бъде изпълняване, а не бойкотиран.

чл.42 – право на участие в обсъждането на трудови и осигурителни въпроси при приемане на отраслови актове от министерства, други централни ведомства, органи на МСУ. Тук те изразяват едно мнение, което е важно за съответния държавен орган, който преди приемането на акта трябва да чуе мнението на Р/С.
### Представителни организации на Р/С
Критерии за представителност на организациите на Р/С – чл. 34 КТ. Те трябва да бъдат налице, за да може организацията да претендира да е представителна на национално равнище.

Редът за признаване на представителните организации: чл. 36 КТ – по искане на организацията от МС за срок от 4 години. Ако МС не се произнесе – мълчалив отказ. Отказът може да се обжалва пред тричленен състав на ВАС, чието решение може да се обжалва пред 5-членка на ВАС. По чл.36а МС може да прави по своя преценка проверка за наличие на критериите за представителност в рамките на 4-годишния срок.

В България има две представителни синдикални организации: КТ „Подкрепа” и КНСБ.
### Правен режим на сдружаване на работодателите.
Нормативна основа

- КРБ – чл. 49, ал. 2 КРБ. 

- Международни актове – двата пакта и т.н. Признава нуждата от защита на работодателския интерес.

- Кодекс на труда – чл. 5 КТ


Уредбата изразява отношението на законодателя към работодателите като фактори в колективното преговаряне и тристранното сътрудничество, като фактор в икономическото съживяване на страната в условията на капитализъм. Правото на сдружаване на работодателите е симетрично на правото на сдружаване на Р/С.
### Субекти на правото – работодателите (пар. 1, т. 1 ДР на КТ) 
Работодателските организации са сдружения на работодатели за защита на техните стопански интереси – чл.49(2) КРБ. Това не означава, че само работодатели от стопанската сфера имат право на сдружаване. Напротив, такова право има всеки, който има качеството работодател.

**Юридическа персонификация**

Тук волите на учредителите за образуване на работодателска организация също не са достатъчни. Необходимо е съгласно чл.49 КТ работодателските организации да придобият качеството ЮЛ по реда на ЗЮЛНЦ.

Защо е необходимо да бъде персонифицирана работодателската организация?

- За нейната правната индивидуализация и подчертаването на самостоятелност от други такива образувания.

- За участие в гражданския оборот.

- Израз на равното третиране от закона на работодателските организации с тези на Р/С. Ето защо и редът за придобиване на качеството ЮЛ е същият, катко при организациите на Р/С. Вписват се в нарочния регистър към и от ОС/СГС. Не се изисква обнародване в ДВ.


Характерно за организациите на Р/С и работодателите е, че  качество ЮЛ придобиват и поделенията им, но без да се следва процедурата на ЗЮЛНЦ. Поделенията стават ЮЛ с факта на вписването на организацията (чл. 49, ал. 2 КТ). 
### Представителни работодателски организации
Критериите за представителност: чл. 35 КТ. По отношение на РЛО – критериите са в чл.35, като юни месец КС обяви за противоконституционни чл. 35, ал. 1, т. 5 (нов) и изменението на чл. 35, ал. 1, т. 1 КТ (вж. в закона на предната страница предишния размер). Със същото решение на КС е обяви за противоконституционен и чл. 414а относно глобите за Р/С, които работят без договор.

Редът за признаването е симетричен на този при синдикатите (организацията трябва да поиска да бъде призната от МС, който по реда на чл. 36 КТ проверява изискванията за представителност и се произнася с решение. И тук чл. 36а важи)
## **Мнимо представителство (действие от чуждо име без представителна власт).**
Институтът се среща още с наименованието лъжепредставителство. Мнимото представителство е налице, когато едно лице извършва правни действия от чуждо име без да има представителна власт за това. Липсата на представителна власт може да се дължи на различни причини, които очертават приложното поле на този институт:

- защото изобщо не се е осъществил правопораждащият ЮФ, от който възниква представителната власт;

- юридическият акт, който е трябвало да породи представителната власт, се оказва нищожен;

- юридическият акт, който е породил представителната власт, е бил унищожен, съответно отменен с обратна сила;
- представителното правоотношение е прекратено, но представителят е продължил да действа от чуждо име.

Пред мнимо представителство ще сме изправени и в хипотезата на надхвърлянето на обема на представителната власт. Фигурата на мнимото представителство е възможна както при задължителното, така и при доброволното представителство. Общото за всички тези хипотези е, че извършването на правни действия от чуждо име без представителна власт представлява неправомерен ЮФ. Докато мнимото представителство е по характера си неправомерен ЮФ, то воденето на чужда работа без натоварване е правомерен ЮФ и видно от ЗЗД е уреден като един от извъндоговорните източници на облигационни отношения. Така е, защото гесторът действа в защита на чужд интерес, в интереса на доминуса. Гесторът се намесва, докато доминусът бъде в състояние сам да поеме воденето на собствените работи. Налице е разлика между фигурата на мнимия представител и хипотезата на едностранното подставяне. Мнимото представителство е неправомерен ЮФ, докато едностранното подставяне не е неправомерно, тъй като лицето, което подставя другиго, действа за собствена сметка, а не за сметка на някакъв мнимо представляван. Най-сетне фигурата на мнимото представителство не бива да бъде смесвана със сключването на договор, при който се обещава действието на едно трето лице. Този договор е регламентиран в чл. 23 ЗЗД. Сключването на такъв договор е правомерен ЮФ. В тези случаи лицето, което сключва договора, не действа от името на третото лице, чието действие обещава, а действа от свое име.
### Правни последици от мнимото представителство.
Поради липса на представителна власт от действията на мнимия представител очевидно не може да се породи правният ефект на представителството, т.е. няма как правните последици от действията на мнимия представител да настъпят в правната сфера на мнимо представлявания. Изключение от този правно-логически постулат се установява само за случая на прекратяване на представителната власт, при който досегашният представител, вече мним представител, е договарял с едно трето добросъвестно лице, което не е знаело, че представителната власт на представителя е отпаднала. Тази хипотеза урежда разпоредбата на чл. 41, ал. 2 ЗЗД. Когато прекратяването на представителната власт подлежи на вписване в определен регистър (чл. 596, ал. 1, т. 3 ГПК), прекратяването на представителната власт става противопоставимо на третите добросъвестни лица от момента на вписване на това обстоятелство в съответния регистър (чл. 599, ал. 1 ГПК). Третите добросъвестни лица, с които е договарял представител с отпаднала представителна власт, могат да черпят за себе си изгодни правни последици от чл. 41, ал. 1 ЗЗД най-късно до момента на вписването на прекратяването на представителната власт в съответния регистър.

Между мнимия представител и третото лице, с което той е договарял, не възникват никакви правоотношения от сделката, освен ако не се постигне допълнително съгласие за тях. За да може мнимият представител да стане страна по тази сделка, е нужно отделно волеизявление на всяка от страните по сделката (т.е. сключване на нова сделка). Последиците от този неправомерен ЮФ: от систематичното тълкуване на чл. 36, ал. 2 във връзка с чл. 42, ал. 2 ЗЗД следва изводът, че за мнимо представлявания се поражда едно непритезателно субективно право да потвърди действията на мнимия представител. Това непритезателно субективно право е от категорията на наследимите права. Потвърждаването на действията на мнимия представител представлява едностранна правна сделка, с която той изразява воля да приеме правните последици от действията, извършени от мнимия представител. Потвърждаването е от категорията на адресираните сделки, което означава, че за да произведе действие, тя трябва да бъде доведена до знанието на третото лице, с което мнимият представител е договарял. Волеизявлението по потвърждаване на действията на мнимия представител може да бъде извършено лично от мнимо представлявания или чрез негов представител. По закон потвърждаването трябва да бъде извършено във формата, предписана за упълномощителната сделка за съответния вид действие, извършено от мнимия представител. В случаите, при които упълномощаването за действието, извършено без представителна власт, е могло да се направи без особена форма за действителност, потвърждаването по чл. 42, ал. 2 ЗЗД може да се извърши и с конклудентни действия (просто изпълнение на задължения, породени от действията на мнимия представител). За тази хипотеза в ТЗ има специално правило – чл. 301 ТЗ. Когато мнимо представляваният е лице с търговскоправно качество, прилага се специалната разпоредба на чл. 301 ТЗ, която установява необорима презумпция, че търговецът потвърждава действията на мнимия представител, ако не им се е противопоставил незабавно.

Какво е състоянието на сделката, сключена от мнимия представител с третото лице, до момента на потвърждаването й? До потвърждаване на сделката, сключена от мним представител, или до момента, в който се разбира, че няма как да бъде потвърдена, сделката е в положение на висяща нищожност. Законодателството не установява срок, в който мнимо представляваният да заяви дали потвърждава действията на мнимия представител. Това може да се преодолее с нотариална покана с определен срок от страна на третото лице (след изтичането на определения срок ще се счита, че мълчаливо е отказал). Потвърждаването има обратно действие. В отношенията между представлявания и третото лице настъпват отношенията, считано от момента на извършването на действията от мнимия представител. Потвърждаването по чл. 42, ал. 2 ЗЗД ще има същият правен ефект, както одобряването на действията на гестора от страна на доминуса. Отношенията между мнимия представител и мнимо представлявания следва да се уреждат по чл. 280-292 ЗЗД (договор за поръчка).

Ако мнимо представляваният откаже да потвърди действията на мнимия представител, ефектът на нищожността се стабилизира (висящата нищожност отпада). Последицата обаче е търсене на обезщетение за вреди от третото лице – ще ги търси от мнимия представител. Изправени сме пред нарушаване на законово задължение за добросъвестност при водене на преговори. Характер и обем на вредите: тъй като с поведението си мнимият представител е станал причина да се осуети възникването на правоотношение от този договор, мнимият представител ще дължи обезщетение за вредите от несключване на договора (ще отговаря за нарушен негативен интерес на третото лице). Най-често поведението е виновно, но от теоретична гледна точка вината не е елемент от ФС.

