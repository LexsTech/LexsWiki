---
title: Тема 18
---

# **Право на собственост - същност и видове. Способи за придобиване на собствеността. Ограничения на собствеността. Отчуждаване.**
## **Право на собственост – същност и видове** 
### Същност на правото на собственост (ПС) 
Правото на собственост е основното и най-важно право сред субективните вещни права. То е центърът на цялата вещноправна система и на уредбата, свързана с нея. Всички останали ВП фигури, които изразяват някакво правно положение спрямо вещта се съотнасят и се намират в логическа и правна връзка с ПС.

ПС е единственото вещно право, чието титулярство позволява да се говори, че лицето притежава вещта. За титулярите на ограничените вещни права вещта винаги е чужда. Затова, когато казваме права върху чужда вещ, веднага трябва да видим връзката между ограничените вещни права и логическата им опора, а именно правото на собственост. 

Обозначението ограничени вещни права също е изградено на базата на съотнасяне с ПС, защото то е единственото пълно вещно право. В сравнение с него те дават по-малък обхват възможности, което ги квалифицира като ограничени вещни права.

Особеното е, че дори и фигурата на владението, изразяваща правно защитена фактическа власт спрямо вещта, също е логически свързано с правото на собственост. За да стигнем до владението, трябва да имаме ПС, защото владелецът иска да отнеме ПС на собственика. Владението може да се каже, че е предпоставка на собствеността от гледна точка на това, че чрез владението се придобива правото на собственост по давност. 
### Определение за ПС 
ПС е вещното право, което предоставя на своя носител възможността в най-голямата правно допустима степен да въздейства върху вещта със свои действия и да изисква от останалите правни субекти да се въздържат от посегателство спрямо нея.

Самият ЗС не съдържа дефиниция за правото на собственост (ПС). Има различни теоретични дефиниции за ПС, но във всички те имат една обща характеристика. Независимо от своите специфики и нюанси, те всички дефинират собствеността чрез това какво може да прави собственикът. Сарафов разделя дефинициите на глобални, чрез правомощията на собственика, комплексни. Глобални са тези дефиниции, при които възможностите на собственика са очертани по един обобщен начин („пълна власт над една вещ“). Вторият вид дефиниции са по-описателни (да владее, ползва и да се разпорежда). Те изброяват правомощията на собственика. Комплексните дефиниции съдържат негативна и позитивна част:

- Позитивна страна на ПС  = Какво може собственика спрямо вещта: да има власт върху вещта; да владее, да я ползва, да се разпорежда. 

- Негативна страна на ПС: възможността да изисква спрямо останалите субекти да не извършват посегателства спрямо вещта и да не пречат на собственика да упражнява своето ПС. Тази възможност не е насочена спрямо вещта. Тя съществува по повод вещта и е с насоченост към останалите правни субекти. 


!!! tip "Русчев"

    Има особено виждане: абсолютните СП съдържат призната и гарантира възможност на титуляра да има свое определено поведение, а това другите да се въздържат от посегателства към вещта не е израз на претенция, а само изискване на забранителна правна норма с пряко регулативно действие. 

Правото на собственост не е уредено само във вещното законодателство, но и в КРБ (чл. 17, 18, 21, 22 и 57, ал. 2). Това е свързано с особеното значение и роля на ПС-т като социален инструмент. ПС-т в КРБ ≠ от ПС-т във вещното законодателство. Според КРБ правото на частна собственост (ПЧС-т) е основно право на човека. Зараждането на съвременния конституционализъм е свързан с поставяне на ограничения върху публичната власт. Уредбата на собствеността трябва да е КРБ, за да се осигури защита срещу посегателството на публичната власт. КРБ осигурява два вида гаранции на ПС-т: 1. Институционална, в която собствеността се защитава като правен институт. 2. Индивидуална гаранция – ПС-т се защитава като индивидуално субективно право, притежавано от конкретен правен субект.

Втората разлика с КРБ е в понятийно отношение. Във ВП собствеността е с точно определени характеристики: СП възникващо по повод на една вещ. Конституционното понятие за ПС-т е едно събирателно понятие, което няма предвид ПС-т в стриктния му вид във ВП. То обхваща целия комплекс от имуществени права, които правния ред урежда и защитава – вещното ПС-т, ограничените ВП, облигационните права на вземания, публични права с имуществен характер (лиценз). Гарантирайки собствеността, КРБ защитава имуществената сфера на частните субекти. Според КС понятието собственост в КРБ е по-широко от вещното ПС-т.

Чл. 17, ал. 1 КРБ „Правото на собственост и на наследяване се гарантира и защитава от закона“, ал. 2 „Собствеността е частна и публична“. КРБ осигурява гаранции не само на частната, но и на публичната собственост. Чл. 18, ал. 1 определя обектите изключителна държавна собственост – „Подземните богатства, крайбрежната плажна ивица, републиканските пътища, както и водите, горите и парковете с национално значение, природните и археологическите резервати, определени със закон..“. Гаранционният елемент е, че тези обекти са изчерпателно изброени. Чл. 17, ал. 3 „Частната собственост е неприкосновена“ е искане към публичната власт да не извършва посегателства. ЧС-т на държавата не може да се разглежда като неприкосновена по смисъла на чл. 17, ал. 3, защото адресат на тази разпоредба е публичната държавна власт. Смисълът да се разглежда частната собственост като неприкосновена е, за да се защити ЧС-т като основно право на човека.

Конституционната защита на ПС-т предоставя различни механизми от тези в ГП: 1. КРБ има пряко действие – при посегателство всяко лице може да се позове на нея (при колизия между КРБ и закон се прилага закона, защото само КС може да прецени дали има противоречие); 2. КС обявява законите за противоконституционни (президент, 1/5 НП, ВКС, ВАС, главен прокурор, МС (в особени хипотези и омбудсмана и общинските съвети). С обявяването на закона за противоконституционен се прекратява посегателството върху това право. 3. Омбудсмана може да оказва натиск върху държавните и общинските власти; 4. Международна защита (не е от конституционен характер) – ЕСПЧ. Защитата е на наднационално ниво. Държавната е ответна страна в процеса. Защита се дава с оглед критериите определени в ЕКЗПЧОС, а не тези в КРБ.
### Специфични правни белези на ПС:
ПС е единственото пълно вещно право. ПС предоставя абстрактно най-големия обхват от възможности спрямо вещта. От пълнотата на ПС следват три важни  последици:

Принципът, че относно една вещ може да има само едно право на собственост. Не може по отношение на една и съща вещ да имаме две или повече права, кoито да дават възможния максимум за въздействие върху нея. Те взаимно ще се изключват. Това е причината, поради която при реализация на първичен придобивен способ спрямо една вещ съществувалото до момента право на собственост се прекратява се, тъй като една вещ не може да търпи върху себе си повече от едно право на собственост.

Никой собственик не може да има ограничено вещно право върху собствената си  вещ, защото възможностите, които му предоставя ограниченото ВП той ги има по силата на ПС. (Може да имаме отклонения от това правило: Ако приемем, че ипотеката е вещно право, а ЗЗД я определя като такова, е възможно в хипотезата на чл. 178 ЗЗД едно лице да има ипотека върху собствения си имот тогава, когато се суброгира в правата на първия ипотекарен кредитор. Тогава хем придобива собствеността, хем се оказва, че притежава и ипотечно право върху собствената си вещ). Следствия от правилото:

- Никой не може да си учреди ограничено ВП върху своя имот. Дори по чл. 178 ЗЗД - там встъпваме във вече съществуваща ипотека, а не учредяваме.

- При сливане между собственик и титуляр на ограничено вещно право, ограниченото вещно право ще се погаси.


Правото на собственост се счита за освободено по дефиниция от всякакви тежести, т.е. от всякакви ограничения, наложени върху него. Който твърди, че има някакви ограничени ВП, тежести върху ПС, трябва да ги докаже. Това твърдение не е формулирано изрично в закона, но е възприето в теорията (акад. Л. Василев), а и е рационално. 

ПС е единственото вещно право, на чиято основа може да се учредява цялото многообразие от съществуващи вещни права (право на строеж, на ползване, че и по няколко и т.н.) и вещни тежести (запори, възбрани и пр.). Няма друго право, което да предоставя подобна възможност. 

ПС проявява свойството еластичност (свиваемост): Поради факта, че ПС може да бъде ограничавано и то в широки амплитуди то претърпява едно особено движение. ПС може при налагане на ограниченията да се свива (нещо, което изглежда като отнемане на правомощията от собственика) и при отпадане на ограниченията да се възстановява. Това е причината, поради която правото на собственост се определя като свиваемо право или както още се казва проявява свойството еластичност или свиваемост. Има две граници на вариране:

Пълна собственост: горната граница е основното състояние, в което собствеността не е обременена от никакви ограничения, т.е. пълна собственост. 

Гола собственост: долната граница е състоянието, в което ограниченията на ПС са толкова големи, че собственикът е лишен от възможността да извлича ползите от вещта. Това е състоянието на гола собственост.
### Съдържание на ПС
Понятие за съдържание на ВП: съдържанието е съставът от възможности, които съответното ВП обхваща. 

Собственическа триада: Традиция във ВП е съдържание на ПС да се представя чрез фигурата на т.нар. собственическа триада. Нарича се триада, защото обхваща в себе си три правомощия - правомощието владение, ползване, разпореждане. Някои ги наричат права, но не са самостоятелни СП, а съставна част от правото на собственост.  

Правомощията се намират във връзка помежду си: напр. за да упражним правомощието ползване, много често като предпоставка е необходимо да владеем вещта. За да се разпоредим фактически със вещта, също е необходимо да я владеем. 

Правомощията формират единството на ПС - това проличава от факта, че: 

- Упражняването на всяко едно от тези правомощия се счита за упражняване на цялото СП; 

- Ограничаването на някое от правомощията се разглежда като ограничаване на цялото СП.

### Правомощието владение 
Правомощието владение се свежда до възможността на собственика лично или чрез другиго да упражнява фактическа власт върху вещта без да е необходимо това упражняване да става непрекъснато. 

Правомощието владение не трябва да се смесва с владението като правно защитено фактическо състояние по чл. 68-76 ЗС. Основната разлика е, че при правомощието владение възможността да упражняваш фактическа власт върху вещта произтича от съществуващо субективно право, докато при владението като фактическо състояние упражняването й не произтича от субективно право. 
### Правомощието ползване: 
Правомощието ползване се свежда до възможността да се извличат полезните свойства на вещта в цялото многообразие, в което това може да се случи. Най-общо казано правомощието ползване може да се сведе до две възможности:

- Да се служи с вещта;

- Да се извличат плодовете на вещта (граждански или естествени).  


Собственикът, не е задължен да се съобразява с предназначението на вещта. Именно поради факта, че е собственик като принцип той има право да ползва вещта по начин, отклоняващ се от нейното обичайно предназначение.

Това право понякога търпи ограничения: напр. не може да ползваш за офис апартамент в сграда - етажна собственост, с преобладаващо жилищно предназначение, ако не си получил съгласието на непосредствените съседи около теб и съгласието на преобладаващата част от етажните собственици (промяна на предназначението на апартамент в офис – уредба чл. 38, ал. 3 ЗУТ). Това са случаи на ограничаване на собствеността. Колата, обаче, може да я ползваш за склад, превоз на пътници, товари и пр., т.е. там няма такова ограничение.

Правомощието ползване не трябва да се смесва с ползването като ограничено вещно право, уредено в чл. 56-62 ЗС. Титулярът на правото ползване е ограничен в много по-голяма степен в поведението си спрямо вещта в сравнение със собственика: 1) Трябва да си служи с вещта съгласно нейното предназначение (чл. 56 ЗС); 2) Да поддържа вещта в състоянието, в което я е приел (чл. 57 ЗС); 3) Да застрахова вещта в полза на собственика и др.
### Правомощието разпореждане: 
Това е правомощието с най-интензивен характер, тъй като упражняването му влияе върху съдбата и състоянието на ПС и на самата вещ, обект на правото. Проявява се в две разновидности според предмета на въздействие: фактическо и юридическо разпореждане. 

Фактическо разпореждане: налице, когато предметът на въздействие се явява самата вещ като физическа субстанция. Тук възможностите са най-различни: 

- да променим външния вид на една вещ (да я видоизменим), 

- да разглобим на съставните й части една съставна (сложна) вещ, 

- да увредим или да унищожим една вещ. Чрез унищожаването на вещта се губи обекта на правото на ПС, а след като няма обект изчезва и самото право на собственост.


Юридическото разпореждане: при него предмет на въздействие не е вещта, а ПС като правна абстракция.  То може да се прояви в различни варианти. 

Най-крайните форми на юридическо разпореждане, при които се губи ПС:

- Прехвърляне на собствеността на друго лице;

- Отказът от право на собственост: няма прехвърляне, а просто отпадане на ПС без то да принадлежи на някой друг. Вещта престава да е собственост на досегашния титуляр и става ничия.


По-омекотени форми на юридическо разпореждане:

- учредяване на вещни обезпечения върху ПС (залог и ипотека);

- учредяването на ограничено вещно право върху вещта. 


Правомощието разпореждане не бива да се смесва с фигурата на действия на разпореждане: ГП сделки се делят на сделки на управление и разпореждане с оглед на степента на правен ефект от извършеното действие. Не винаги действията на разпореждане ще касаят правото на собственост. Действие по разпореждане може да не е упражняване на правомощието разпореждане: Пример: по ТР 91/74 г. се споменава, че по чл. 229 ЗЗД сключване на договор за наем за срок до 3 г. - действие на управление, а над 3 г. è разпореждане. Следователно, ако собственикът сключи договор за наем за срок от над 3 години, това ще е израз на неговото правомощие на ползване, защото е свързано с усвояването на гражданските плодове, но същевременно ще е действие на разпореждане. 
### Видове собственост
Деленето на собствеността на публична и частна е въведено от чл. 17, ал. 2 на Конституцията (единственото деление на собствеността в КРБ). Ключово значение.

Критерият за разграничаване е изяснен в РКС № 19 по к. д. № 11/93 г. на КС: Какъв е собственикът на веща и носител ли е на публична власт?

- Публичната собственост принадлежи на субекти, упражняващи властнически правомощия (държавата като субект на ГП; общините - държавни и общински ЮЛ не могат да имат публична собственост)

- Частната собственост принадлежи на субекти, които нямат властнически правомощия или дори и да ги имат не действат от властнически позиции;


Как са определени обектите, до които се отнася това деление? 

Публичната се установява по повод на вещи, които са изрично визирани в закона - по един или друг начин (Аз: не винаги са конкретно посочени, а понякога законовият критерии е по-общ като се дава преценка на МС за ДС, респ. на Общинския съвет за ОС да определи или промени предназначението на един имот от публична в частна собственост и обратно. Така или иначе винаги има законова овластяване и законов критерий.). Съвсем не е необходимо законът да упоменава вещите частна собственост;

Какво е предназначението на тези обекти? 

- Вещите публична собственост са предназначени да задоволяват обществени нужди (служат за задоволяване на обществен интерес чрез общо ползване или за осъществяване на функциите на държавните и общинските органи);

- Вещите частна собственост е да обслужват интереси с частен характер. 


В теорията съществуват критики срещу решението на КС (Стойчев, Таджер, Боянов). Според тези автори критерият трябва да е според субекта – дали той упражнява властнически правомощия.

Публичната собственост е частно субективно право (противно на наименованието й), а частната собственост като основно право на човека е публично право, тъй като съдържа забрана за държавата да извършва посегателства срещу нея. Титулярят на публичната собственост действа като равнопоставен субект, докато при частната си собственост държавата действа като субект на власт. Смисълът за изискването за публичната власт при титуляря на публичната собственост е с правно фиксиращ характер. То очертава ограничен кръг титуляри на публична собственост – държавата и общините. Субекти, упражняващи публична власт са институции с обществени функции, които трябва да упражняват публична власт в името на удовлетворяване на обществените интереси. (Сарафов)

Частна собственост са обектите, по отношение на които титулярят не е носител на публична власт или по повод на тях не я изявява. Кръгът на вещите не е очертан. Те не са предназначение да обслужват обществени интереси. Титуляри са както физически и юридически лица, така и държавата и общините.

Според Таджер в рамките на публичната собственост на държавата и общините могат да се обособят два вида – общинска и частна (която може да участва в гражданския оборот).

Смисълът от делението на собствеността на публична и частна е в различния правен режим. Режимът на публичната собственост е по-стегнат и ограничен, а на частната – по-свободен и отговаря на изискванията на свободна икономика.
### Особености в режима на публичната собственост (разлики са частната)
Правният режим на публичната собственост се характеризира с няколко неща.

Абсолютна забрана за прехвърляне – обект на публична собственост не може да бъде обект на замяна, продажба, дарение и т.н. Ако въпреки забраната публична общинска или държавна собственост бъде прехвърлена – сделката е нищожна.

Забрана за обременяване – тази забрана е относителна, защото има пробиви. Не може да се учредяват ограничени вещни права върху публична собственост: като правно на строеж, на ползване, на сервитут и др. В чл. 7, ал. 5 ЗДС са предвидени изключенията. Нужно е специален закон или решение на МС, и когато това е необходимо за изграждането на национален обект или за задоволяване на обществените потребности. В ЗОС има същата разпоредба. Забраната отпада в специалните закони, ако са спазени условията.

Особен способ за придобиване на публична собственост – чл. 17, ал. 5 дава възможност за принудително отчуждаване на частна, която се трансформира в публична собственост. Принудително отчуждаване за общински или държавни нужди може да стане само въз основа на закон, няма друг начин за задоволяване на тези нужди и при предварително и равностойно обезщетение. Предварително означава преди да е настъпил правния ефект, а равностойно – да е с оглед пазарната цена.

Способи за отпадане на публичноправния режим – става чрез преминаването и в частна собственост. Публичната държавна може да стане частна с решение на МС, а публичната общинска в частна собственост – с решение на общинския съвет. Трансформации на публична собственост са възможни извън обектите, представляващи изключителна държавна собственост.

Публичната собственост не може да се придобие по давност – за разлика от частна, която може. Но ЗДС и ЗОС се променят давностните срокове, за да не може и частната да се придобие, което е нарушаване на КРБ.

Спрямо обект публична собственост не може да има принудително изпълнение –Когато трето лице владее без основание публична собственост полицията я връща. Това е привилегия, защото при ФЛ и ЮЛ при оспорване на собственост се стига до процес. Тази привилегия е само по отношения на публичната държавна и общинска собственост, но не и по отношение на частната.

Друга привилегия е, че държавата и общината нямат нотариални актове, а действат с актове за държавна и общинска собственост. Не трябва да доказват правото си на собственост.
### Съсобственост между публична и частна собственост
Проблемът ще е, че режимът на двата вида собственост – публичната и частната, е доста различен и тези два режима трудно могат да бъдат покрити под шапката на една обща собственост. Най-малко за публичната собственост имаме изискване тя да се използва за трайно задоволяване на обществените нужди. Поради това според П. Сарафов не е допустимо да има съсобственост между публична и частна собственост, поне докато не се уредят изрично по-деликатните моменти (въпреки че се предвижда в чл. 2, ал. 1 от ЗАКОН за обезщетяване на собственици на одържавени имоти, издаден в изпълнение на Закона за възстановяване собствеността върху одържавени държавни имоти).

Изключение - съсобственост върху общи части при етажна собственост: пример - административна сграда с офиси, част от сградата е собственост на общината, част от нея е собственост на частни лица. Общината обявява двата етажа за публична общинска собственост. Няма проблем. Тогава по необходимост възниква съсобственост между публична и частна по отношение на общите части.
### Държавна и общинска собственост
**Право на държавна собственост**

Основният белег на държавната собственост е нейният титуляр, който дава основната и специфика. Държавата е многостранен правен субект и е титуляр на възможно най-голяма публична власт в рамките на обществото. Голяма част от собствеността на държавата е публична ДС-т, която се подчинява на ограничителен режим. Друга особеност е пряко свързана с институционалната същност на титуляря и механизмите, чрез които той реализира своите волеизявления. Съставът на ДС-т включва – публична и частна собственост. Чл. 17, ал. 4 КРБ „Режимът на обектите на държавната и общинската собственост се определя със закон“.

От гледна точка на същностна на държавата като властническа институция трябва да се отчете нейното двойствено правно качество. Тя е властен субект, но трябва да се сдържа да не упражнява властта си, за да се спазва принципа на равнопоставеност. Освен това държавата не съществува като единен хомогенен/монолитен субект, тя е вид механизъм, формиран от различни органи, като всеки от тях има своя компетентност. Държавата чрез различните си органи покрива широк спектър от различни отношения, включително и вещноправни. Налице е дисперсност във функциите на органите, управляващи държавна собственост.  Това се отразява и в защитата на ДС: Чл. 31 ГПК. (1) Държавата се представлява от министъра на финансите, освен когато в закон е предвидено друго. (2) По дела, които се отнасят до недвижими имоти - държавна собственост, държавата се представлява от министъра на регионалното развитие и благоустройството. Целта на тази дисперсност е целесъобразност. Министърът на регионалното развитие и благоустройството разполага с плановете за устройство на територията и очевидно му е по-лесно да представлява държавата при такива спорове. Допълнително разделение се поражда и заради трите власти. За ВП това отваря въпроса дали една власт може да управлява имуществото на друга? Принципно изпълнителната власт има оперативното управление, но не може без съгласието на съдебната да определя пребиваването й в различните сгради Чл. 389. ЗСВ Предназначението на недвижимите имоти, предоставени за нуждите на съдебната власт, не може да се променя без съгласието на органите на съдебната власт.

Подобно е положението и за имотите на БНБ. Чл. 55. (1) ЗБНБ Българската народна банка има право на собственост върху притежаваните и придобиваните от нея вещи, която е отделна от държавната собственост. Собствеността е публична държавна собственост, разпоредбата има предвид, че общият режим за такъв вид собственост по ЗДС не се прилага спрямо имуществото на БНБ. Обичайните изпълнителни органи не могат да имат правомощия над тази собственост.

Относно имотите на БАН - Чл. 10. ЗБАН (2) Народното събрание предоставя в собственост на Българската академия на науките стопанисваните от нея държавни терени, сгради, машини, съоръжения, апаратура, книжен фонд, парични средства и други движими вещи. Разпореждането с това имущество може да се извършва само в интерес на академията и с решение на Общото събрание. (3) Недвижимите имоти на академията се отчуждават само с решение на Народното събрание.

Държавната собственост е публична и частна и според това тя се подчинява на различен режим. Това създава известна нехомогенност в начина на третиране на ДС. Двата режима често са различни, но в някои отношения могат и да са еднакви(защитата винаги е по облекчен административен ред). Публичната собственост на държавата има за задача да задоволи интереси от публичен характер, с национално значение (чл. 2 ЗДС „1. обектите и имотите по [чл. 18, ал. 1](http://pravo5.ciela.net/Dispatcher.aspx?Destination=Document&Method=OpenRef&Idref=1382&Category=normi&lang=bg-BG) от Конституцията на Република България, определени със закон за изключителна държавна собственост; 2. обектите и имотите, определени със закон или с акт на Министерския съвет за публична държавна собственост; 3. движимите вещи, определени със закон или с акт на Министерския съвет за публична държавна собственост; 4. имотите, предоставени на ведомствата за изпълнение на функциите им; 5. имотите от национално значение, предназначени за трайно задоволяване на обществени потребности от национално значение чрез общо ползване, определени от Министерския съвет; 6. урегулираните поземлени имоти, отредени за граничните контролно-пропускателни пунктове, и сградите, построени върху тях“). Възможно е и други НА да определят някои вещи като публична собственост (напр. ЗУТ).

Промяната на публичната държавна собственост в частна и обратното става с решение на МС Чл. 6. (1) Имоти и вещи - публична държавна собственост, които са престанали да имат това качество, се обявяват за имоти и вещи - частна държавна собственост, с решение на Министерския съвет. (2) Имоти и вещи - частна държавна собственост, се обявяват за имоти и вещи - публична държавна собственост, с решение на Министерския съвет.

Особеност при публичната собственост на държавата е специфичната категория изключителна държавна собственост („подземните богатства, крайбрежната плажна ивица, републиканските пътища, както и водите, горите и парковете с национално значение, природните и археологическите резервати“). Тези вещи са изброени на конституционно равнище. Идеята е държавата да не може да променя статута им на частна държавна собственост Чл.6 (3) Обектите и имотите - изключителна държавна собственост, не могат да се обявяват за частна държавна собственост. Промяна на публичноправния режим на тези обекти изисква промяна на самата КРБ.

Всички вещи, които не са ПДС са частна държавна собственост. Чл. 2, ал. 4 ЗДС „Не са държавна собственост по смисъла на този закон имотите и вещите на търговските дружества и на юридическите лица с нестопанска цел, дори ако държавата е била единствен собственик на прехвърленото в тях имущество“ – дори частна ДС-т. Те са собственост на самите ЮЛ и държавата не носи отговорност за задълженията им. ЧДС в някои отношения се подчинява на специален режим: например безвъзмездно предоставяне на имоти за управление  чл. 15 (2) МС може да предоставя имоти - публична държавна собственост, за управление на ведомствата и общините. Имоти - частна държавна собственост, се предоставят за управление на ведомствата и общините от областния управител по местонахождението на имота.

По общия режим държавата може да има в собственост широк спектър от обекти както в България така и на територията на други държави. Освен това тя има суверенни права над чл. 18 КРБ континенталния шелф и в изключителната икономическа зона за проучване, разработване, използване, опазване и стопанисване на биологичните, минералните и енергийните ресурси на тези морски пространства… радиочестотния спектър и позициите на геостационарната орбита. Тези суверенни права са спрямо външни субекти, спрямо вътрешните по решение на КС се прилага режима на публичната държавна собственост. 

Собствеността на държавата на територията на други държави се регулира по МЧП. Вътрешноправният режим е неприложим в друга държава. Той може да се наложи само по отношение на разпореждането с имота, но що се отнася до реда за упражняването му се прилагат разпоредбите на съответната държава. (Ако е налице апартамент в друга държава Министерството на външните работи ще вземе решението за продажба съответно вътрешния режим, но реда, по който тя ще се осъществи се определя от държавата, на чиято територия е апартаментът.) Съществуват и обекти зад граница, които са публична собственост. Посолствените сгради се регулират от Виенска конвенция. 

Придобивни основания. Обектите държавна собственост са изброени в чл.3 ЗДС Държавна собственост са имотите и вещите: 1. придобити по силата на международен договор или сделка; 2. на юридическите лица с нестопанска цел, регистрирани в страната, след приключване на ликвидацията им, освен ако специален закон или уставът им не предвижда друго; 3. представляващи ликвидационна квота на българската държава от имуществото на юридически лица извън страната, които са престанали да съществуват, освен ако специални закони предвиждат друго; 4. включени в наследства, за които няма наследници по закон или по завещание, всички наследници или заветници са се отказали или са изгубили правото да ги приемат, с изключение на тези имоти и вещи, които стават общинска собственост по реда на закон; 5. придобити чрез други способи, предвидени в закон.

Държавата може да придобива собственост както по класическите методи, първични и производни(най-често правни сделки), така и по специфични само за нея и невъзможни за другите субекти способи.  Чл. 43. (1) Държавата може да придобива имоти чрез покупка, замяна, дарение, делба, възмездно или безвъзмездно учредяване на вещни права, завещание или чрез други начини, определени в закона. Тези специфични способи са свързани с функцията на държавата като особена институция за налагане на правов ред и за осигуряване на интереси от обществен характер. 

Във връзка с принудителната функция на държавата са принудителните придобивни  способи Чл. 37. НК  (1) Наказанията са: 3. конфискация на налично имущество. Конфискацията се налага при користни престъпления, по Закона за наркотичните вещества, Закон за митниците, Закон за отнемане в полза на държавата на имущество придобито от престъпна дейност и др. Съществува спор дали отнемането в полза на държавата по чл.20 ЗАНН и отнемането на предмет на престъпление по чл.53 НК са вид конфискация или отделен придобивен способ.  

Във връзка с функцията на държавата като организация на всички членове на обществото е придобивният способ на отчуждаването. Чл. 17. КРБ (5) Принудително отчуждаване на собственост за държавни и общински нужди може да става само въз основа на закон, при условие че тези нужди не могат да бъдат задоволени по друг начин и след предварително и равностойно обезщетение. 

Държавата може да придобива собственост и чрез наследяване по чл. 11 ЗН Когато няма лица, които могат да наследяват съгласно предходните членове, или когато всички наследници се откажат от наследството или изгубят правото да го приемат, наследството се получава от държавата, с изключение на движимите вещи, жилищата, ателиетата и гаражите, както и на парцелите и имотите, предназначени предимно за жилищно строителство, които стават собственост на общината, на чиято територия се намират. Държавата наследява само по опис, следователно отговаря пред кредиторите на наследодателя само с активите от наследството.  Чл. 43в. ЗДС  (1) Завещание или завет, направен в полза на държавата, се приема от областния управител. В случаите, когато завещанието или заветът е направен в полза на министерство, друго ведомство или юридическо лице на бюджетна издръжка, завещанието или заветът се приема от министъра, ръководителя на другото ведомство или юридическото лице на бюджетна издръжка. (2) Когато предмет на завещанието или завета по ал. 1 са имоти и/или движими вещи, които се намират извън страната, приемането на завещанието или завета се извършва с решение на МС. 

Държавата може да приема дарения Чл. 43б.ЗДС Областният управител приема дарението на имот, ограничено вещно право или движима вещ в полза на държавата и сключва договор. Когато дарението се прави в полза на министерство, друго ведомство или юридическо лице на бюджетна издръжка, договорът се сключва от министъра, ръководителя на другото ведомство или ръководителя на юридическото лице на бюджетна издръжка.

„Право на управление“ -  това е юридическата форма, чрез която се предоставят вещи ДС на други правни субекти. Номинален собственик остава държавата, но реалните правомощия се упражняват от друг субект. Този друг субект са държавни ведомства, общините и ЮЛ на бюджетна издръжка. Идеята е да се избегне висши управленски органи да вземат решения за оперативното управление на имущество. Чл. 15.ЗДС  (1) Имоти - държавна собственост, се предоставят безвъзмездно за управление на ведомствата и общините при условия и по ред, определени с правилника за прилагане на закона. 

Това управление не трябва да се бърка с управлението от сделките на управление по ГП, нито с управлението като упражняването на управленски функции в публичната власт. Правото на управление са права на определен субект във връзка с предоставени му обекти ДС. Следователно тази фигура има отношение към ВП, защото наподобява вещните права. По отношение на правото на управление не се прилага т общите правила на ВП. 

Чл. 14. ЗДС (3) Управлението върху обекти, имоти и вещи - държавна собственост, включва правото на ведомствата и юридическите лица на бюджетна издръжка да ги владеят, ползват и поддържат от името на държавата, за своя сметка и на своя отговорност.   

Правото на управление включва правото да се владее и ползва определен обект. Правомощието разпореждане липсва, защото то е запазено за номиналния собственик(държавата), а освен това правото на управление трябва да има по-ограничен кръг правомощия от собствеността.    

Правото на управление се осъществява от името на държавата. Субектът, упражняващ право на управление, признава, че собствеността е на държавата и няма собственически аспирации.

Правото на управление е за своя сметка. Упражняващият го субект понася финансовите последици от дейността си – благоприятни и неблагоприятни. Той трябва да управлява имота с определения си бюджет, да покрива разходите и да черпи приходите.

Носителят на право на управление управлява на своя отговорност. Последиците от дейността му се понасят от него и не рефлектират върху държавата. 

Разпореждане с държавна собственост – общото правило е , че разпореждането става със заповед на областния управител, въз основа на която се сключва договор в писмена форма. 

Продажба - Чл. 44. (1) Продажбата на имоти - частна държавна собственост, с данъчна оценка над 10 000 лв. се извършва от Агенцията за приватизация и следприватизационен контрол по реда на Закона за приватизация и следприватизационен контрол.

` `(2) Продажбата на имоти - частна държавна собственост с данъчна оценка до 10 000 лв., се извършва от областния управител по местонахождението на имота при условията и по реда, определени в закона и правилника за прилагане на закона.

(3) Извън случаите по ал. 1 и 2 и по чл. 43, ал. 2 и 4 продажбата на земя или съответни идеални части от земя - частна държавна собственост, на лица, притежаващи собственост върху законно построена сграда, изградена върху нея, се извършва от областния управител по местонахождението на имота без търг по ред, определен с правилника за прилагане на закона. Продажната цена се определя по реда на правилника за прилагане на закона.

Чл. 47, ал.3  Продажбата на имот - частна държавна собственост, предоставен за управление на Министерството на отбраната, чиято данъчна стойност надхвърля 500 000 лв., се извършва с решение на Министерския съвет по предложение на министъра на отбраната.

**Определен кръг лица в Чл. 46. не може да закупува ДС.** 

Замяна – уредена е в чл. 45 ЗДС, извършва се от областния управител, когато данъчната стойност на имота - частна държавна собственост, или на правото на строеж върху имота ненадвишава 500 хил. лв. Ако надвишава - замяната се извършва с решение на Министерския съвет по предложение на министъра на регионалното развитие и благоустройството.  Замяна може да се извърши когато е: 1. способ за прекратяване на съсобствеността на държавата и на физически или юридически лица; 2. способ за изпълнение на задължения, произтичащи от международен договор; 3. между държавата и общината; 4. предвидена в други случаи, определени в закон. 

Безвъзмездно прехвърляне на собственост върху имот - частна държавна собственост Чл. 54. … се извършва с решение на Министерския съвет по предложение на министъра на регионалното развитие и благоустройството. Областният управител сключва договор…

Доброволна делба – на съсобствен между държавата и ФЮЛ на имот се извършва по предложение на всяка от страните със съгласието на областния управител или съответния министър (чл. 55). 

Суперфиция - Чл. 58. Право на строеж върху имот - частна държавна собственост, се учредява безсрочно или за определен срок със заповед на областния управител. (2) Право на строеж се учредява възмездно… след провеждане на търг.

Право на ползване - Чл. 56. Възмездно право на ползване върху имот - частна държавна собственост, се учредява със заповед на областния управител за срок не по-дълъг от 10 години след провеждане на търг…Безвъзмездно право на ползване върху имот - частна държавна собственост, може да се учреди за срок не по-дълъг от 10 години със заповед на областния управител в полза на общини за изпълнение на техните функции или за трайно задоволяване на обществени потребности от местно значение, както и в полза на други лица, след решение на Министерския съвет по предложение на министъра на регионалното развитие и благоустройството. Ползвателите не могат да използват имота за извършване на търговска дейност.

Разпореждане с движими вещи - чл. 61. ако са частна държавна собственост и са предоставени на ведомства, разпореждането се извършва възмездно от ръководителя на ведомството. Ако ведомството е закрито се извършва от министъра на финансите, освен ако в акта за ликвидация е установено друго (чл.62). Ако разпореждането ще е безвъзмездно прехвърляне на собственост върху движими вещи на юридически лица и други организации на бюджетна издръжка се извършва от областния управител, съответно от ръководителя на ведомството (чл. 63). Безвъзмездно прехвърляне на собственост върху движими вещи над определена от Министерския съвет стойност се извършва по реда на ал. 1 със съгласието на министъра на финансите. Чл. 64. Продажбата на излишни и негодни движими вещи, както и на придобити материали от разчистване на строителни площадки, се извършва чрез търг или на стоковите борси.

От миналата година е допустимо учредяването на ограничени ВП над публична държавна собственост. Чл. 7. (5) В случаите и при условията, определени със закон, с решение на Министерския съвет върху имоти - публична държавна собственост, може да се учредяват ограничени вещни права, когато това е необходимо за изграждане на национален обект или за трайно задоволяване на обществени потребности. Учредяването на ограничени вещни права е регламентирано в Чл. 47.  върху имот - частна държавна собственост, чиято данъчна стойност надхвърля 500 хил. лв., се извършва с решение на Министерския съвет по предложение на министъра на регионалното развитие и благоустройството. 

По изключение отделни имоти публична ДС или части от такива имоти могат да бъдат отдавани под наем Чл. 16. ал.2  Отделни имоти или части от имоти - публична държавна собственост, могат да се отдават под наем по реда на чл. 19, ал. 1 за срок до 10 години, при условие че се използват съобразно предназначението им и не се възпрепятства осъществяването на дейностите, за които са предоставени за управление. Това се налага, за да се използват по-пълноценно имоти ПДС и за да може да се реализира икономическият им потенциал.

Защита на държавната собственост – налице е отклонение от общия режим за правна защита, свързан с класическите ВП и исковете по чл.108 ЗС. Защитата на ДС не е гражданскоправна, а административна. Това означава, че тогава когато следва да се възстанови владението върху имот ДС, държавата не трябва да предявява иск за възстановяване на владение а ще използва облекчения ред за защита т.е. ще се основе на заповед, издадена от компетентен ДО. Чл. 80. (1) Имот - държавна собственост, който се владее или държи без основание, който се ползва не по предназначение или нуждата от който е отпаднала, се изземва въз основа на заповед на областния управител, въз основа на мотивирано искане на съответния министър или ръководител на ведомство. За държавата има и допълнително процесуално облекчение - чл.80 (3) Заповедта по ал. 1 подлежи на обжалване по реда на АПК. Обжалването не спира изпълнението на заповедта, освен ако съдът разпореди друго. Заповедта се ползва с предварителна изпълнителна сила. Така държавата не е в ролята на ищец и не трябва да доказва факти. Чл. 80 (2) Заповедта на областния управител за изземването на имота се изпълнява по административен ред със съдействието на полицията. 

Допълнителен способ на защита е забраната за придобиване на държавна собственост по давност чл.7 ЗДС (1) Имотите и вещите - публична държавна собственост, не могат да бъдат обект на разпореждане и да се придобиват по давност.

Държавата сама създава актовете за ДС Чл. 5. (1) Държавата удостоверява възникването, изменението и погасяването на правото си на собственост върху имоти с акт за държавна собственост. Съставянето на акта не е основание за придобиване на собственост(ал.3Актът за държавна собственост няма правопораждащо действие), но самият акт има формална доказателствена сила за обстоятелствата, които са отразени в него. Тези обстоятелства се считат за верни до опровергаването им по надлежен ред.  

Чл. 519. ГПК (1) Не се допуска изпълнение на парични вземания срещу държавни учреждения. (2) Паричните вземания срещу държавни учреждения се изплащат от предвидения за това кредит по бюджета им. За тази цел изпълнителният лист се предявява на финансовия орган на съответното учреждение. Ако няма кредит, висшестоящото учреждение предприема необходимите мерки, за да се предвиди такъв най-късно в следващия бюджет.
### **Общинска собственост** 
Общината е специфична институция, свързана както с административно териториалното деление, така и с идеята за местносамоуправление. В нея се съчетават функции от различен характер, включително и такива по упражняване на публична власт.  В сравнение с държавата общината е властово и организационно по-хомогенна. Няма 3 власти, само обособяване между общински съвет и кмет. Общинските съвети са представителен орган на местното самоуправление с нормотворческа компетентност на местно равнище, а кметът е орган на изпълнителната власт.  Общинският съвет често решава оперативни въпроси във връзка със собствеността Чл. 21. (1) Общинският съвет: 8. приема решения за придобиване, управление и разпореждане с общинско имущество и определя конкретните правомощия на кмета на общината и кметовете на райони и кметства; 

Общините са ЮЛ, това е единствената териториална единица, която е самостоятелен субект на правото и носител на права и задължения.	

Общинската собственост също се дели на частна и публична. Обектите на общинска собственост  са разнообразни: Чл. 2. (1) Общинска собственост са: 1. имотите и вещите, определени със закон; 2. имотите и вещите, предоставени в собственост на общината със закон; 3. имотите, чиято собственост е възстановена на общината при условия и по ред, определени със закон; 4. имотите и вещите, дарени или завещани на общината; 5. имотите и вещите, придобити от общината с доброволен труд и/или с парични средства на населението; 6. имотите и вещите, придобити от общината при ликвидацията на търговски дружества с общинско участие; 7. имотите и вещите, придобити от общината чрез правна сделка, по давност или по друг начин, определен в закон. Обектите обикновено се намират на територията на дадената община, но могат и да са на територията на друга. Не е задължително да задоволяват нуждите само на населението от една община.

Чл. 3. (2) Публична общинска собственост са: 1. имотите и вещите, определени със закон; 2. имотите, предназначени за изпълнение на функциите на органите на местното самоуправление и местната администрация; 3. други имоти, предназначени за трайно задоволяване на обществени потребности от местно значение, определени от общинския съвет.(3) Частна общинска собственост са всички други общински имоти и вещи. Плодовете и приходите от имотите и вещите - публична общинска собственост, са частна собственост на общината.

Възможна е промяна на собствеността от публична в частна и обратно. Чл. 6. (1) Имотите и вещите - публична общинска собственост, които са престанали да имат предназначението по чл. 3, ал. 2, се обявяват от общинския съвет за частна общинска собственост. (3) Решенията на общинския съвет по ал. 1 се приемат с мнозинство от две трети от общия брой на съветниците, а по ал. 2 - с повече от половината от общия им брой. Промяната на частна в публична е уредена в (2) За публична общинска собственост се обявяват имотите и вещите - частна общинска собственост, които са придобили предназначението по чл. 3, ал. 2.

Придобиването, управлението и разпореждането с имоти и вещи - общинска собственост, се извършват под общото ръководство и контрол на общинския съвет (Чл. 8). Редът се определят с наредба на общинския съвет. Общинският съвет приема стратегия за управление на общинската собственост за срока на мандата си по предложение на кмета на общината. В изпълнение на стратегията общинският съвет приема годишна програма за управление и разпореждане с имотите 

Актовете на общинския съвет и на кмета за придобиване, управление и разпореждане с имоти и вещи - общинска собственост, подлежат на контрол и могат да бъдат оспорвани по реда на чл. 45 от ЗМСМА.

Управление - Чл. 11. Имоти и вещи - общинска собственост, се управляват в интерес на населението в общината съобразно разпоредбите на закона и с грижата на добър стопанин. Имотите и вещите - общинска собственост, се предоставят безвъзмездно за управление на юридически лица и звена на общинска бюджетна издръжка. Чл. 12. (3) Имотите и вещите - общинска собственост, които не са необходими за нуждите на органите на общината или на юридически лица и звена на общинска бюджетна издръжка, могат да се предоставят безвъзмездно за управление на други юридически лица на бюджетна издръжка или на техни териториални структури. Имотите и вещите - общинска собственост, които не са предоставени за управление на други лица, се управляват от кмета на общината. 

Фигурата на право на управление не се различава така ясно както при ДС. В ЗОС глава ІІ е посветена на управлението на общинската собственост, но то се различава от това на ДС. При съпоставка между чл.14 ЗДС и чл.12 ЗОС се вижда, че ЗОС не дефинира правото на управление.  Прави впечатление, че обекти на ОС се предоставят на звена на общинска бюджетна издръжка, които може и да на се самостоятелни ЮЛ. Следователно общината ще отговаря за техните действия. 

Използване - Чл. 14.  (1) Свободни нежилищни имоти - частна общинска собственост… могат да се отдават под наем на трети лица. (2) Отдаването под наем на имоти по ал. 1 се извършва от кмета на общината след провеждане на публичен търг или публично оповестен конкурс… (3) Срокът за отдаване под наем на имотите по ал. 1 се определя от общинския съвет в наредбата по чл. 8, ал. 2 и не може да бъде по-дълъг от 10 години. (6) С решение на общинския съвет имоти по ал. 1 могат да се отдават под наем без търг или конкурс за здравни, образователни и социални дейности за задоволяване на съответните нужди на населението, както и на юридически лица с нестопанска цел, осъществяващи дейност в обществена полза… Наемните правоотношения се прекратяват със заповед на кмета по чл.15 като има особени основания.

Разпореждане – чл.34 (4) Общината се разпорежда с имоти и вещи - частна общинска собственост, чрез продажба, замяна, дарение, делба, възмездно или безвъзмездно учредяване на ограничени вещни права или по друг начин, определен в закон. Разпореждането може да е възмездно или безвъзмездно. Разпоредителните сделки с имоти или с вещни права върху имоти - общинска собственост, се извършват по пазарни цени, но не по-ниски от данъчните им оценки.

Продажба - Чл. 35. Продажба на имоти и вещи - частна общинска собственост, се извършва след решение на общинския съвет от кмета на общината чрез публичен търг или публично оповестен конкурс. Продажбата може да се извърши без търг или конкурс по ред: 1. между общината и държавата или между общини; 2. когато лицата, на които може да се извърши продажба, са определени в закон.  Общинските жилища Чл. 47. (1)…могат да се продават след решение на общинския съвет на: 1. правоимащи по Закона за уреждане правата на граждани с многогодишни жилищно-спестовни влогове; 2. лица, чиито жилища се предвижда да бъдат отчуждени по реда на глава трета; 3. други лица, отговарящи на условията за закупуване на общински жилища.

Замяна - Чл. 40. урежда допустимите случаи, редът е същият като при продажбата, но няма търг.  За направените предложения за замяна се изготвя обявление за всеки имот, което се публикува.  Решенията за извършване на замяна се приемат от общинския съвет с мнозинство от две трети от общия брой на съветниците. Въз основа на решението на общинския съвет кметът на общината издава заповед и сключва договор за замяна.

Суперфиция - Чл. 37. (1) Право на строеж върху имот - частна общинска собственост, се учредява след решение на общинския съвет от кмета на общината чрез публичен търг или публично оповестен конкурс и съобразно предвижданията на влязъл в сила подробен устройствен план. (4) Правото на строеж се учредява без търг или конкурс след решение на общинския съвет, прието с мнозинство повече от половината от общия брой на съветниците на: 2. ЮЛ на бюджетна издръжка; 3. религиозни институции или на техни местни поделения  4. други лица, когато това е предвидено в закон. Безвъзмездно право на строеж може да се учредява след решение на общинския съвет, прието с мнозинство две трети от общия брой на съветниците.  

Дарение на имот - частна общинска собственост, се извършва след решение на общинския съвет, прието с мнозинство три четвърти от общия брой на съветниците.

Право на ползване - Чл. 39. Право на ползване върху имоти и вещи - частна общинска собственост, се учредява след решение на общинския съвет от кмета на общината чрез публичен търг или публично оповестен конкурс. Срокът на правото на ползване се определя от общинския съвет и не може да бъде по-дълъг от 10 години.  Безвъзмездно право на ползване може да се учреди след решение на общинския съвет, прието с мнозинство две трети от общия брой на съветниците.

Придобивни способи. Чл. 34.(1) Общината придобива право на собственост и ограничени вещни права чрез правна сделка, по давност или по друг начин, определен в закон. Освен по общите правила, общината може да придобива собственост и по специфични такива. Винаги писмена форма : 

Отчуждаване за общински нужди; предварително обезщетение; 

Наследяване - Чл. 11. ЗН Когато няма лица, които могат да наследяват съгласно предходните членове, или когато всички наследници се откажат от наследството или изгубят правото да го приемат, наследството се получава от държавата, с изключение на движимите вещи, жилищата, ателиетата и гаражите, както и на парцелите и имотите, предназначени предимно за жилищно строителство, които стават собственост на общината, на чиято територия се намират. Даренията и завещанията се приемат от кмета на общината. 

Намиране - Чл. 89. Ако собственикът или изгубилият вещта не се намери или не се яви в годишен срок, вещта минава в собственост на общината.

В следствие промяна на административно териториалното деление Чл. 2а. Когато в резултат на административно-териториални промени населени места се включват в друга община, имотите и вещите по чл. 2, ал. 1, които са на територията им, преминават в собственост на общината, в чиито граници се включва съответното населено място.

§ 10. ЗОС в собственост на общините преминават обектите, изградени с държавни средства, предоставени на бившите народни съвети, или с доброволен труд и средства на населението.

Защита на собствеността: Чл. 65. (1) Общински имот, който се владее или държи без основание, не се използува по предназначение или необходимостта от него е отпаднала, се изземва въз основа на заповед на кмета на общината.  Специфична особеност на чл.65 (5) Лицата, от които са иззети имоти по ал. 1, нямат правата по чл. 72 - 74 от Закона за собствеността. Друга специфика е, че е разширена забраната за придобиване по давност и над обекти частна общинска собственост Чл. 7. (1) Имотите и вещите - публична общинска собственост, земите от общинския поземлен фонд и горските територии - общинска собственост, не могат да се придобиват по давност. Държавна частна собственост може да се придобие по давност. 

Общинско предприятие -  Чл. 52.ЗОС Общинското предприятие е специализирано звено на общината за изпълнение на местни дейности и услуги, финансирани от общинския бюджет или от извънбюджетни сметки и фондове. Това предприятие не самостоятелен субект на правото, няма самостоятелно имущество, права и задължения. То може да получава допълнително бюджетно финансиране, защото не е финансово самостоятелно. Само по своята структура то наподобява едно самостоятелно предприятие. Създава се, преобразува се и се закрива с решение на Общинския съвет. Той определя предмета му на дейност, членския му състав, начина на управление, правата и задълженията по отношение на предоставеното му имущество. Води се регистър на общинските предприятия.
## **Способи за придобиване на вещни права**
### Понятие
Под способи за придобиване на вещни права разбираме изчерпателно уредени в закона юридически факти, от чието проявление в патримониума на един правен субект възниква едно субективно вещно право (арг. от чл. 77 ЗС, който предвижда, че правото на собственост може да се придобие чрез сделка, по давност или по други начини, уредени в закона). 

Възможно е правото да възниква в момента на неговото придобиване, тъй като не е съществувало до момента в правната действителност. Така е във всички случаи при придобиване на ограничени вещни права чрез учредително  правоприемство (напр. учредяване на право на строеж или на право на ползване или сервитут върху един имот от страна на собственика му в полза на друго лице). 

Възможно е, обаче, правото да е възникнало в правния мир, преди да бъде придобито от определен правен субект. Така е в случаите на прехвърлително правоприемство. В тези случаи субектът придобива вещното право във вида, в който то е съществувало в партимониума на негов праводател (напр. при наследяване по закон; наследяване по завещание въз основа на общо завещателно разпореждане по чл. 16 ЗН).

Необходимо е да се отчита разликата между придобиване и възстановяване (реституция) на вещно право. Възстановяването означава, че вещното право е било притежавано и изгубено в един минал момент и сега се възвръща в патримониума на своя титуляр в резултат от осъществуването на един  усложнен ФС. Този фактически състав обхваща както основанието за първоначалното придобиване, така и юридическият факт, от който правото се връща в патримониума на притежателя си. 

Необходимо е да се провежда разграничение между понятията „способи за изгубване на вещни права” по смисъла на чл. 99 ЗС и „способи за прекратяване на вещни права”.

При прекратяването на правото то изчезва от правната действителност като самостоятелно вещно право – напр., срочно учредено право на ползване по чл. 56 ЗС, срочно право на преминаване и др. под. Правото се прекратява във всички случаи и при погиване на вещта – обект на правото. 

Напротив, при изгубването на вещното право то отпада от патримониума на определен правен субект, но това не означава винаги и непременно и неговото прекратяване изобщо. След юридическите факти, предизвикващи изгубване на вещни права разпоредбата на чл. 99 ЗС посочва само два: отказът от право (чл. 100 ЗС), придобиването на правото от друго лице – чл. 99 ЗС (напр. придобиване по давност на вещ, принадлежаща на друго лице). Освен тях, обаче, вещното право се изгубва и 

- при изтичане на прекратителен срок (напр. право на ползване, учредено за 10 години), 

- при сливане на качествата собственик на имота и титуляр на ограниченото вещно право (този способ не се прилага само при правото на ползване, тъй като то е ненаследимо и непрехвърлимо, арг. от чл. 56, ал. 2 ЗС), 

- при унищожаване, разваляне или отмяна на прехвърлителния договор с обратна сила.  


Важното е, че способите за придобиване и изгубване на вещни права са все юридически факти, които са уредени в закона изчерпателно; те са numerus clausus. Този извод произтича от систематичното тълкуване на разпоредбите на чл. 77 и 99 ЗС. Страните не са властни да уговарят придобиване и изгубване, респ. прекратяване на вещни права чрез способи, които не са уредени в закона. Казаното означава, че те не могат да привързват по своя воля към посочени от тях, но неуредени в закона юридически факти пораждането, изгубването или прекратяването на вещни субективни права. Вещните субективни права и способите за тяхното придобиване, изгубване и прекратяване стоят извън обхвата на свободата на договаряне по чл. 9 ЗЗД.
### Видове способи за придобиване на вещни права
Способите за придобиване на вещни права могат да бъдат групирани по видове според различни класификационни критерии. 

Най-важният сред тях е дали приобретателят извежда придобиваното от него вещно право от патримониума на друг правен субект или го придобива без оглед на това, дали вещното право е принадлежало преди това на друго лице. Според този критерий делим придобивните способи на първични и производни. При първичните способи не е нужно друго лице да е притежавало преди това придобиваното субективно вещно право. Първични са придобивната давност по чл. 79 и сл. ЗС, приращението по чл. 92 ЗС, преработването и присъединяването по чл. 94-97 ЗС, придобиването по чл. 78 ЗС, придобиването на плодовете от добросъвестния владелец по чл. 71 ЗС и др. При първичните способи се прекъсва веригата от правоприемство и отпадат всички ограничени ВП над веща Напротив, при всички производни придобивни способи е налице правоприемство, при което приобретателят черпи придобиваното право от патримониума на друг правен субект -  негов праводател. Производни придобивни способи са наследяването по закон, по завещание, придобиването по договор за покупко-продажба, замяна, дарение, прехвърляне на имот срещу издръжка и гледане, придобиването на основание непарична вноска в търговско дружество по чл. 72 и сл. ТЗ, даването вместо изпълнение по чл. 65, ал. 2 ЗЗД (datio in solutum) и др. Тук са приложими ограниченията, че никой не може да прехвърли повече права, отколкото има и че с отпадане на правата на праводателя, отпадат правата на приобретателя. Възможна е комбинация на двата типа придобивни способа при придобиването на една вещ – напр. част от имота да е придобита на основание покупко-продажба или наследяване, а другата част да е придобита по давност. Но логически е невъзможно кумулирането на двата типа придобивни способи, тъй като вещното право – веднъж придобито на едно основание, не може да се придобие повторно на друго основание.

В зависимост от предметния им обхват придобивните способи се делят на общи и специални. Общите способи намират приложение при придобиване на вещни права върху всякакви вещи (пример: сделките), а специални са способите, чрез които се придобиват вещни права само върху определени видове вещи – напр. придобивният способ по чл. 78, ал. 1 ЗС се прилага само за придобиване на вещни права върху движими вещи и ценни книги на приносител (от приложното му поле по дефиниция са изключени вещните права върху недвижими имоти). Първичният придобивен способ по чл. 71 ЗС се прилага само за плодове от владяна от добросъвестен владелец вещ.

В зависимост от това, дали владението е елемент от фактическия състав на придобивния способ, различаваме придобиване, основано на владение, и придобиване, за което не е необходимо владение. Пример за придобивен способ от първия вид е придобивната давност, също и придобивният способ по чл. 78 ЗС, а пример за придобивни способи от втория вид са сделките, наследяването и др.

**Особености на първичните придобивни способи**

Типични първични придобивни способи са: намиране на съкровище и придобиването му от държавата – чл. 91 ЗС, придобиване на намерени вещи от общината по чл. 89 ЗС, придобиване на плодовете от добросъвестния владелец – чл. 71 ЗС, приращение – чл. 92 ЗС, преработване и присъединяване – чл. 94-96 ЗС, придобивна давност – чл. 79 и сл., придобиване на движими вещи от добросъвестен владелец по чл. 78 ЗС

Действието на първичния способ се изразява в това, че при осъществяването му се прекъсва веригата на правоприемствата. Вследствие на това отпадат и всички ограничени вещни права, съществували върху вещта до момента.

**Особености на производните придобивни способи**

При производното придобиване на вещни права е налице сукцесия (правоприемство). В зависимост от това, дали вещното право се придобива като единично право върху определена и индивидуализирана в придобивния акт вещ или като част от съвкупност от имуществени права и задължения (т.е. като част от един имуществен комплекс) производните придобивни способи се основават на универсално (общо) и сингуларно (частно) правоприемство. При универсалното правоприемство правоприемникът получава един неиндивидуализиран по съставки имуществен комплекс, в който вещните права не се описват поединично (не се специфицират). Универсалното правоприемство може да бъде между живи или с оглед на смъртта. Универсално правоприемство с оглед на смъртта е налице при наследяване по закон, също и при наследяване по завещание въз основа на общо завещателно разпореждане по чл. 16, ал. 1 ЗНасл. Универсално правоприемство между живи е налице при вливане и при сливане на юридически лица. Също така като част от една съвкупност от имуществени права и задължения вещни права могат да бъдат придобити и при продажба на търговско предприятие по чл. 15-16 ТЗ, при продажба на наследство по чл. 212-213 ЗЗД. Частно е правоприемството, когато вещното право се придобива като отделно взето, единично право. То също може да бъде  inter vovos или mortis causa. Частно правоприемство „между живи” е налице при всички договори с вещен (транслативен) ефект – продажба, замяна, дарение, прехвърляне срещу гледане и издръжка. Частно правоприемство с оглед на смъртта има при наследяване въз основа на частно завещателно разпореждане по чл. 16, ал. 2 ЗНасл.

В зависимост от това, дали при производното придобиване правоприемникът придобива вещното право във вида, в който то е съществувало в патримониума на неговия праводател, или придобива едно несъществуващо в този си вид право, което праводателят извежда от своето вещно право и го създава в процеса на прехвърлянето му, различаваме два вида правоприемство: прехвърлително и правоучредително. Прехвърлително правоприемство (транслативна сукцесия) е налице винаги при наследяване по закон и при наследяване по завещание въз основа на общо (но не и на частно!) завещателно разпореждане и изобщо, при придобиване на вещно право чрез общо правоприемство. Прехвърлително може да бъде правоприемството и когато е частно – напр. продажба, замяна, дарение и т.н. Конститутивна сукцесия (правоучредително правоприемство) има, когато собственик учредява ограничено вещно право върху своята вещ в полза на едно друго лице – право на строеж, на ползване, сервитут и т.н. Но някои от ограничените вещни права могат да бъдат обект и на прехвърлително правоприемство – правото на строеж, надстрояване и пристрояване при спазване на разпоредбата на чл. 66 във вр. с чл. 33 ЗС; сервитута – при прехвърляне на господстващия имот; Обаче, правото на ползване по чл. 56 ЗС не може да се прехвърля, защото е intuitu personae. Конститутивната сукцесия може да се осъществи и с оглед на смъртта – чрез завет по чл. 16, ал. 2 ЗНасл.

Придобиването на вещни права чрез производни придобивни способи е подчинено на два основни правни принципа:

1. Никой не може да прехвърли повече права, отколкото има (Nemo plus iuris ad alium transferre potest quam ipse habet) и

2. С отпадане правата на праводателя отпадат правата на правоприемника (Resoluto iure dantis, resolvitur et ius accipientis). Изключенията от този принцип са изчерпателно уредени в закона – вж. чл. 17, ал. 2 ЗЗД, чл. 33, ал. 3 ЗЗД, чл. 88, ал. 2 ЗЗД, 135, ал. 1, изр. трето ЗЗД, чл. 227, ал. 5 ЗЗД.

### Придобиване на вещни права чрез правни сделки  	
Съгласно чл. 77 ЗС сделките са един от правно уредените способи за придобиване на вещни субективни права.

Сделките представляват волеизявление на един или повече гражданскоправни субекти, насочени към пораждане, прехвърляне, изменение или прекратяване на граждански субективни права и задължения, вкл. на вещни субективни права. Специфично за сделките като правомерен ЮФ е, че страните по сделката определят с волеизявленията си вида и съдържанието на гражданскоправните последици, към които е насочена сделката. Разбира се, те могат да сторят това в рамките на предоставената им от закона свобода на договаряне по чл. 9 ЗЗД. В областта на придобиването и изгубването на вещните права свободата на договаряне е ограничена от принципа за законоустановеност и изчерпателно изброяване на:

- видовете вещни субективни права, 

- тяхното съдържание, 

- способите за тяхното придобиване и изгубване, както и

- правно уредените средства за тяхната правна защита.


Вещни права могат да бъдат придобивани само чрез сделки на разпореждане, а именно такива, които са насочени към учредяване или прехвърляне на вещни права. Сделки на обикновено управление, т.е. такива, които са насочени към запазване, поддържане, възстановяване, ползване и т.н. на имота, не са основание годно да породи придобиване на вещни права (наем, заем за послужване, влог). Само сделките на разпореждане са годни да породят вещен (транслативен) ефект. Това са сделките, с които се прехвърля право на собственост или с които са учредяват или прехвърлят ограничени вещни права върху чужда вещ. От тази категория са договорите за продажба, замяна, дарение, прехвърляне на имот срещу задължение за издръжка и гледане, даване вместо изпълнение, внасяне на потребими вещи в гражданско дружество по чл. 357 и сл. ЗЗД, даване в заем за потребление на заместими вещи по чл. 240 ЗЗД, внасяне като непарична вноска на вещно право в търговско дружество срещу придобиване на дружествен дял или на акции по чл. 72 ТЗ и др. Сделки на разпореждане са и учредяване на договорна ипотека, учредяване на залог по договор със заложния кредитор, учредяване на морска ипотека върху търговски кораб по чл. 48 КТК и др. 

Предварителният договор по чл. 19, ал. 1 ЗЗД не е сделка на разпореждане, тъй като е само обещание за сключване на окончателен договор.

Освен двустранни сделки вещен ефект могат да имат и някои едностранни сделки с оглед на смъртта – напр. завещание и завет.

Сделките са типичен производен способ за придобиване на вещни права. Необходимо е праводателят да притежава в патримониума си вещното право, което прехвърля на приобретателя или от което извежда учредяваното в полза на приобретателя ограничено вещно право.

Вещното право се придобива от приобретателя с настъпване на вещния ефект на сделката. А този вещен ефект настъпва в момента на изпълнение на облигационното задължение с вещноправно действие – т.н. задължение за dare. Напр. съгласно чл. 183, ал. 1 ЗЗД първото основно задължение на продавача по договора за продажба е да прехвърли върху купувача правото на собственост върху продаваната вещ. Начинът и моментът на изпълнение на това задължение зависи от това, дали вещта – обект на прехвърлителната сделка, е индивидуално определена или е неиндивидуализирана родово определена вещ. 

Уредбата е диференцирана и се извлича от диспозитивните правила на чл. 24, ал. 1 и 2 ЗЗД.  Когато вещта е индивидуално определена и съществува към момента на сключването на договора за продажба, правото на собственост се придобива от приобретателя със самото сключване на договора. Според чл. 24, ал. 1 ЗЗД при договори за прехвърляне на собственост и за учредяване или прехвърляне на друго вещно право върху определена вещ прехвърлянето или учредяването настъпва по силата на самия договор. 

Напротив, ако вещта е определена само по своя род, вещното право се прехвърля, щом вещите бъдат определени (индивидуализирани) по съгласие на страните, а при липса на такова индивидуализиране – с предаването им на приобретателя (арг. от чл. 24, ал. 2 ЗЗД). При дистанционна продажба на родово определени вещи, когато доставянето им до купувача е възложено на спедитор или превозвач, правото на собственост върху вещите преминава – при липса на друга уговорка – в момента, в който вещите бъдат предадени на спедитора или превозвача (арг. от чл. 186а ЗЗД). 

Възможно е вещният (транслативният) ефект на договора да бъде отложен по споразумение между страните (pactum reservati dominii). Такъв е случаят при продажба на движима вещ на изплащане. Такава хипотеза е уредена в разпоредбата на чл. 205 ЗЗД. При продажба на движими вещи на изплащане продавачът може да запази собствеността върху продадената вещ, докато получи и последната вноска. За противопоставимостта на това споразумение на кредиторите на купувача, необходимо е уговорката за запазване на собствеността да е сключена в писмена форма с достоверна дата (чл. 205, ал. 2 ЗЗД). Когато сделката е търговска, самият договор за продажба на изплащане трябва да е в писмена форма – изискване за действителността на сделката – арг. от чл. 335, ал. 1 ТЗ.

Правилото на чл. 24, ал. 1 ЗЗД за автоматичния вещен ефект на договорите за прехвърляне на вещно право върху индивидуално определена вещ, без да е необходимо предаването на вещта, е заимствано у нас от френския ГК и е типично за държавите от романския правен кръг. В германската правна система облигационният договор няма автоматичен прехвърлителен ефект, а е необходим отделен правен акт за прехвърляне на собствеността. При движимите вещи това е предаването на вещта, а при недвижимите имоти – вписването в поземлените книги (в имотния регистър).

Сделките с вещен, транслативен ефект относно вещни права върху недвижими имоти са без изключение формални. Общият принцип за формалния характер на тия договори е закрепен в разпоредбата на чл. 18 ЗЗД. Тя предписва като форма за действителност нотариален акт (вж. чл. 578-586 ГПК). 

Най-важното изключение от този принцип е установено с разпоредбата на чл. 18 ЗС – за сделки, с които се придобива право на собственост или ограничени вещни права от държавата или общините, както и при разпореждане с държавни или общински недвижими имоти, е достатъчна писмена форма на акта. Изрично се посочва, че форма на нотариален акт не е необходима.  

На второ място, облекчена форма за действителност на договора за прехвърляне на вещни права върху недвижими имоти се установява за хипотезите, при които вещното право върху имота се прехвърля заедно с останалите елементи  от един имуществен комплекс (от една обособена съвкупност от имуществени права и задължения) – напр. при продажба на наследство, в състава на което се включват вещни права върху недвижими имоти по чл. 212-213 ЗЗД, при продажба на търговско предприятие, в състава на което има вещни права върху недвижими имоти (вж. чл. 16 ТЗ) и др. В тия случаи е достатъчна писмена форма с нотариална заверка на подписите на страните. 

Що се отнася до учредяване и прехвърляне на вещни права върху движими вещи принципът е, че по начало тези сделки са неформални, освен в изрично посочени от закона случаи. Изключения от неформалния характер на сделката са установени за дарения на движими вещи (чл. 225, ал. 2 ЗЗД); за прехвърляне на вещни права върху МПС (чл. 144, ал. 2 от Закона за движение по пътищата); за търговски кораби (чл. 46 КТК); за самолети – по Закона за гражданското въздухоплаване (само писмена форма) 
### Придобиване на държавни и общински имоти по реда на Закон за приватизация и следприватизационен контрол. Оземляването като придобивен способ. 
Приватизацията е способ за придобиване на собственост върху държавни и общински имущества, уреден  за пръв път 1992 със Законът за преобразуване и приватизация на държавни и общински предприятия. По своята същност това е производен способ.  

Легалното определение в Чл. 1. (2) ЗПСпК Приватизация е прехвърляне чрез продажба на български физически или юридически лица с под 50 на сто държавно и/или общинско участие в капитала или на чуждестранни лица на… Обектите могат са се 5разделят в три групи: 

Дялове или акции от ТД-а на държавата и общините 1. дялове или акции - собственост на държавата или общините от търговски дружества; 2. дялове или акции - собственост на търговски дружества с повече от 50 на сто държавно участие в капитала в други търговски дружества.

Обособени части от имущество на ТД-а с повече от 50% държавно/общинско участие 3. обособени части от имуществото на търговски дружества с повече от 50 на сто държавно или общинско участие в капитала; 4. обособени части от имуществото на търговски дружества, чийто капитал е собственост на други търговски дружества с повече от 50 на сто държавно участие в капитала; 

Имоти на държавата/общината 5. имоти - частна държавна собственост с данъчна оценка над 10 000 лв.; 6. общински нежилищни имоти, невключени в имуществото на общински търговски дружества, които се използват за стопански цели (магазини, ателиета, складове, сервизи, цехове и др.), както и незавършени обекти на строителството, невключени в имуществото на общински търговски дружества. 

Не се прилага за банки и лечебни заведения, имоти - частна държавна собственост: предоставени за управление на Министерството на отбраната; които са държавни жилища, ателиета и гаражи; при съсобственост по ЗС; на политически партии;  Придобиването на акции или дялове не води до притежаване на имуществото на ТД-о. 

ФС на придобиването започва с обявяване за приватизация чрез властнически акт по чл.3 ЗПСпК. Държавното участие в капитала на всички ТД-а се счита за обявено за приватизация от момента на в.в.с. на ЗПСпК, с изключение на включените в списъка-приложение към него. Общинското участие в капитала на търговски дружества се счита за обявено за приватизация с обнародването в "Държавен вестник" на списък, приет от съответния общински съвет. Извън тези случаи решение за приватизация се приема от НС, по предложение на МС- за търговски дружества с повече от 50 на сто държавно участие в капитала или обособени части от тях, включени в списъка, а за останалите по решение на Агенцията.  

В приватизацията могат да участват ФЮЛ. Методът за извършване на приватизация се определя с решение на или на общинските съвети. Основните методи са публично предлагане; публичен търг; публично оповестен конкурс; централизиран публичен търг; Условията и редът за организация и провеждане на публичните търгове, публично оповестените конкурси и централизираните публични търгове се определят с наредби от МС. Договор за приватизация се сключва в срока, определен от наредбата или с решението, определящо купувача. Договорът съдържа цената, условията и др. В някои случаи договорът подлежи на предварително одобряване от Надзорния съвет на Агенцията. Прехвърлянето на собствеността става с джиро за налични акции, с регистрация за безналични, с договора за дялове и недвижими имоти. 

Агенция за приватизация и следприватизационен контрол - администрация към МС за осъществяване на приватизация и следприватизационен контрол. ЮЛ на бюджетна издръжка със седалище София.	Органи за управление на Агенцията са: надзорен съвет и изпълнителен съвет. При осъществяване на функциите си агенцията събира необходимата информация за всички подлежащи на приватизация обекти; извършва маркетинг;  подготвя и сключва сделките за приватизация. Агенцията осъществява следприватизационен контрол по договори за приватизация, сключени от оправомощени държавни органи. Осъществява действия по предявяване и събиране на предвидените в договорите неустойки, лихви, обезщетения, предявяване на банкови гаранции, претендиране на суми по доверителни сметки и други действия в случаите на неизпълнение; контролира и приема всички плащания по приватизационни договори, изисква информация;  извършва проверки; може да предприема действия за разваляне на приватизационните договори; издава удостоверения за извършените плащания; сключва спогодби или споразумения за разсрочване на поети с приватизационните договори задължения; може да предявява искове за реално изпълнение на неизпълнени парични или имащи парично изражение задължения; 

Следприватизационен контрол - дейността по контрола върху изпълнението на задълженията на купувача, поети с приватизационен договор. осъществява се от Агенцията. Не се допуска предоговаряне на поетите с приватизационните договори задължения.

Оземляване – Това е придобиване на собственост върху земи от държавния или общинския поземлен фонд. Урежда се предимно от Закон за собствеността и ползването на земеделски земи. Съществува в полза на безимотни и малоимотни граждани. Те се оземляват от общинската служба по земеделие чрез прехвърляне на правото на собственост или отдаване под наем при условия и по ред, определени с наредба на МС. 

Размерът и местонахождението на земите се определят по предложение на общинската служба по земеделие от министъра на земеделието и храните - за земите от държавния поземлен фонд, и от общинския съвет - за земите от общинския поземлен фонд, пропорционално на наличните в землището поземлени фондове. Те определят каква част от тях се прехвърля в собственост или отдава под наем. Земеделските имоти, предоставяни на малоимотни и безимотни граждани с план за оземляване, не могат да бъдат с размери, по-малки от 3 дка за ниви, 2 дка за ливади и 1 дка за трайни насаждения. По писмено съгласие на подлежащите на оземляване лица могат да им се предоставят имоти за оземляване под тези размери.

Оземляване се извършва в землището на населеното място, където лицето постоянно живее или са му възстановени земеделските земи, както и в съседни землища. При липса или недостиг на земи и със съгласието на безимотните и малоимотните граждани оземляването може да се извърши и в други землища на общината.

Оземлените лица не могат да прехвърлят земята в срок от 10г. от придобиването й освен на държавата или общината. Оземляват се с предимство: лица, които се занимават със селскостопанска дейност в населеното място; лица, постоянно живеещи в даденото населено място и отстъпили земя в ДПФ в друго населено място; селскостопански специалисти, млади семейства, поемащи задължението да осъществяват селскостопанска дейност; лица, чиито земеделски земи са отчуждени за държавна или обществена нужда . Измежду кандидатите от един и същ ред с предимство ползват лицата, които: са регистрирани в общинската служба за социално подпомагане и/или в бюрото по труда, които не притежават земя или имат по-малко земя.

Решението на общинската служба по земеделие се съобщава на заинтересуваните по реда на ГПК и може да се обжалва. При оземляването правото на собственост се придобива с в.в.с.на решението на общинската служба по земеделие. Решението се вписва в службата по вписванията. До изплащане на дължимите за оземляване суми върху имота се учредява законна ипотека.

Задълженията на оземлените граждани се намират в Наредба за оземляване на безимотни и малоимотни граждани. Те са длъжни: да стопанисват дадената им земя с грижата на добър стопанин; да използват дадените земи според предназначението им; да изплащат своевременно дължимите суми. Оземлените чрез отдаване под наем със земи от ДПФ заплащат наем съгласно условията на сключен договор с Министерството на земеделието и храните. За оземлените със земя, предоставена без търг, годишният наем се определя от министъра на земеделието и храните, а за оземлените чрез търг размерът му се определя от резултатите от проведения търг. 

` `Когато оземлените лица не изпълняват задълженията предоставената им земя се отнема чрез отземляване. Областната дирекция "Земеделие" уведомява общинския съвет за откриване на процедура за отмяна на оземляването. Областната дирекция "Земеделие" за земите от ДПФ, а общинският съвет за земите от ОПФ изготвят съответно протокол или решение, съдържащи списък на лицата, подлежащи на отземляване, както и мотивите и доказателствата за извършените нарушения. Решението за отмяна на оземляването се съобщава на заинтересуваните лица по реда на ГПК и може да се обжалва. От направените вноски по оземляването се задържа полагащият се наем за използване на земите през изтеклите години, а остатъкът се връща на отземлените лица.
### Възстановяване(реституция) на правото на собственост. Особени ФС по ЗСПЗЗ, ЗВСОНИ и ЗВСНОИ
Реституция са законово уредените процедури по възстановяване на предишното фактическо и правно положение на имоти, които са били принудително одържавени или фактически заети.  

Нормативната уредба включва множество закони: Закон за амнистията и връщане на отнети имущества от 1990г.; Закон за кооперациите от 1991г.; Закон за възстановяване на собствеността върху някои магазини, работилници, складове и ателиета от 1991г.; Закон за собствеността и ползването на земеделски земи от 1991г.; Закон за възстановяване собствеността върху одържавени недвижими имоти от 1992г.; Закон за възстановяване на собствеността върху някои отчуждени имоти по ЗТСУ, ЗПИНМ, ЗБНМ, ЗДИ и ЗС от 1992г.; Закон за възстановяване собствеността върху недвижими имоти на българските граждани от турски произход, направили постъпки за заминаване в Република Турция и др. страни от 1992г.; Закон за възстановяване на собствеността върху конфискуваните с Указ №88 недвижими и движими имоти на Католическата черква; Закон за обезщетяване на собствениците на одържавени имоти от 1997г.; Закон за възстановяване на собствеността върху горите и земите от горския фонд 1997г.;Закон за кооперациите 1999г. и Закон за преобразуване и приватизация на държавни и общински предприятия 1992г.(ограничения на реституцията). По темата се релевантни и прилежащите правилници, наредби и тълкувателни решения.        

ФС на реституцията предполага едно бивше право на собственост, което е било отнето от държавата. Отнемането може да е фактическо, юридическо или да се свежда до поставяне на първоначалния собственик в екстремални социално-икономически условия. В някои случаи част от ФС е връщане на даденото обезщетение.   

Субекти по възникналото ПО са бившият собственик и държавата. Като бивш собственик могат да се явяват неговите наследници и евентуално ЮЛ(кооперации), ако могат да докажат правоприемство по непрекъсната линия. Предвидена е и реституция за акционерите от едно вече несъществуващо ЮЛ с одържавено имущество.  ПО е от публичен характер, в него държавата действа чрез своите органи, а от гл.т. на ГП се свежда до едно вземане/притезание.

Възстановяването(изпълнението на задължението) може да настъпи автоматично или чрез индивидуален административен акт. ИАА трябва да отговаря на изискванията за валидност и подлежат на обжалване. ИАА е част от ФС на реституцията.  При автоматично възстановяване собствеността се връща по силата на закона без да е нужно издаването на опосредстващ акт, такова е имало за Католическата църква и турските граждани.

Съществуват и основания за освобождаване на държавата от задължението за възстанови имота. От отм. ЗППДОП Чл. 18.  Собствениците на недвижими имоти, които съществуват реално, но представляват част от дълготрайните активи на държавни и общински предприятия, получават съответна част от дяловете или акциите на дружеството, образувано от тези предприятия. § 6. Лицата, чиято собственост е възстановена по Закона за възстановяване собствеността върху одържавени недвижими имоти, могат да заявят своето вещно право пред органа най-късно в двумесечен срок. Лицата, незаявили правото си по предходното изречение, имат право само на обезщетение. Държавата се освобождава от задължението си когато: отнетия имот не съществува към момента на възстановяване; върху него са проведени мероприятия, които не позволяват възстановяването; имотът е станал ПДС или е придобит от трети частни лица. В тези случаи ищците имат право на обезщетение или в натура или в държавни ценни книжа. 

Земеделски земи и гори се възстановяват по Закон за собствеността и ползуването на земеделските земи (ЗСПЗЗ). Общинската служба по земеделие се произнася с решение за възстановяването (реда е административен). Решението има силата на конститутивен нотариален акт. Възстановяването може да е в старите реални граници,  с план за земеразделяне или обезщетение с поименни компенсационни бонове. Земи и гори от горския фонд се възстановяват по Закон за възстановяване на собствеността върху горите и земите от горския фонд. Обект може да са всички гори, възстановяването е в реални граници или  с лесоустройствен план. Редът отново е административен, чрез общинските служби по земеделие и гори.   

По Закон за възстановяване собствеността върху одържавени недвижими имоти (ЗВСОНИ) възстановяването е само в натура и става автоматично ако имота съществува реално в размерите си, собственост е все още на държавата/общината и собствениците му не са били обезщетение. Може по съдебен ред ако имота е придобит в нарушение на закона от трето лице.

По Закон за възстановяване на собствеността върху някои отчуждени имоти по ЗТСУ, ЗПИНМ, ЗБНМ, ЗДИ и ЗС (ЗВСНОИ) се възстановява собственост над недвижими имоти в натура. Редът включва искане в 6-месечен срок до кмета на общината. Отказът се обжалва пред окръжен съд. Трябва сградите да съществуват към момента на в.в.с. на закона и мероприятието, за което са били отчуждени да не се е състояло. Издава се решение за отмяна на отчуждаването след като правоимащите са върнали полученото от държавата обезщетение.  

Според ТР 5/2011 - При спор за собственост държавата не е обвързана от постановен административен акт за възстановяване право на собственост върху земеделски земи и гори по реда на ЗСПЗЗ и ЗВСГЗГФ. Върху такъв акт е допустимо упражняването на косвен съдебен контрол по чл. 17, ал. 2 ГПК.

Държавата е обвързана от съдебното решение за възстановяване на правото на собственост върху земеделски земи и гори по реда на ЗСПЗЗ и ЗВСГЗГФ. Недопустимо е упражняването на косвен съдебен контрол за нищожност на административен акт за възстановяване на земеделски земи и гори по предявен иск за собственост от или срещу държавата, когато върху него е упражнен пряк съдебен контрол.
### Придобиване по чл. 78 ЗС. Правна същност
От гледна точка на българския правопорядък едно лице, което е получило от несобственик владението върху движима вещ или ценна книга на приносител, придобива правото на собственост, ако са изпълнени кумулативно четири предпоставки по чл. 78, ал.1 З, а именно: 

- лицето да е получило  владението върху движимата вещ от несобственик; 

- владението да е придобито на правно основание, което съществува обективно и е годно да прехвърли вещни права според действащото законодателство; 

- владението да е придобито от лицето - приобретател по възмезден начин, т.е. срещу съответна насрещна престация и 

- този “приобретател” да е бил добросъвестен, т.е. към момента на получаване на владението да не е знаел, че “праводателят” му не е собственик на вещта. 


Посочените предпоставки в своята съвкупност се прилагат и за придобиване на ограничени вещни права върху движими вещи (арг. от чл. 78, ал.1, изречение второ ЗС). От тази категория са правото на ползване по чл. 56 и сл. ЗС и най-вече залогът върху движими вещи по чл. 156 и сл. ЗЗД, чл. 310 и 312 ТЗ – с оглед на практическата му значимост в съвременния граждански оборот. Заслужава да се уточни, че действащият български правопорядък не изключва принципно възможността за учредяване на залог върху несобствена движима вещ. 

Относно правната същност на този придобивен способ съществува теоретичен спор. Според някои автори това придобиване е мигновена давност, но това за нас е неприемливо, защото не изтича характерния за давността срок. Според други това е презумпция, но и това не може да се подкрепи, защото няма законова презумпция. Най-разпространено е виждането, че това е особен първичен придобивен способ. Според Боянов е придобиване по силата на закона, а според Марков особеностите произтичат от обвързаността с основанието и срока по сделката. 

За самия тригодишен срок също има спор: дали е погасителна давност, придобивна давност или преклузивен срок. Преобладаващото мнение е, че е преклузивен, защото правото се загубва за първоначалния собственик след изтичането на срока и се придобива от новия собственик.  

От предметния обхват на придобивния способ по действащото българско законодателство са изключени по закон движими вещи, за чието прехвърляне се изисква форма на нотариален акт или писмена форма с нотариална заверка на подписите (арг. от чл. 78, ал.1, изр. второ ЗС). Такива са на първо място МПС в  съответствие със ЗДП. На второ място, извън обхвата на първичния придобивен способ по чл. 78, ал.1 ЗС остават и търговските кораби по смисъла на чл. 4 и сл. от Кодекса на търговското корабоплаване (КТК). Що се отнася до гражданските въздухоплавателни средства, за тях важи правилото на чл. 23, ал.1 от Закона за гражданското въздухоплаване, според която прехвърлянето на правото на собственост, учредяването и прехвърлянето на вещни права и учредяването на вещни тежести върху въздухоплавателно средство се извършват в обикновена писмена форма. Налага се да приемем, че с оглед на този признак те попадат в приложното поле на придобивния способ по чл. 78, ал.1, изр. първо ЗС, тъй като правилата, уреждащи изключения, не могат да се тълкуват разширително, нито да се прилагат по аналогия.

От предметния обхват на първичния придобивен способ по чл. 78, ал.1 ЗС са изключени движими вещи извън оборота (res extra commercium). 

Действието на правилото по чл. 78, ал.1 ЗС е ограничено в случаите на придобиване на откраднати или изгубени вещи. Правото на собственост върху такива  вещи не може да се придобие чрез установяване на добросъвестно владение на възмездно основание върху тях в продължение на три години от кражбата или изгубването им (арг. от чл. 78, ал.2, изр. първо ЗС). В рамките на този преклузивен срок собственикът на открадната или изгубена вещ разполага с възможността да я ревандикира от добросъвестния й приобретател, придобил владението върху нея при условията на чл. 78, ал.1 ЗС. Откраднати или изгубени движими вещи, за действителността на чието прехвърляне е установена писмена форма с нотариална заверка на подписите или нотариален акт, могат да бъдат ревандикирани от собственика им безсрочно както срещу добросъвестни, така и срещу недобросъвестни владелци. Това решение произтича от обстоятелството, че посочените движими вещи са изобщо извадени от приложното поле на първичния придобивен способ по чл. 78, ал.1 ЗС. Третите лица, придобили на възмездно правно основание открадната или изгубена движима вещ, за действителността на чието прехвърляне е установена писмена форма с нотариална заверка на подписите или нотариален акт, могат да отблъснат ревандикационния иск на собственика само ако се позоват на изтекла в тяхна полза 5-годишна придобивна давност по чл. 80, ал.1 ЗС, стига да не се установи, че на свой ред са придобили владението върху вещта чрез престъпление (арг. от чл. 80, ал.2 ЗС). Без значение за вещноправните последици в този случай е, дали при придобиване на владението третите лица са били добросъвестни или са знаели, че придобиват от несобственик.     

В интерес на правната сигурност на оборота възможността за ревандикация на открадната или изгубена вещ в 3-годишния срок по чл. 78, ал.2, изр. първо ЗС е изключена, когато владелецът е придобил вещта на възмездно основание от държавно или общинско предприятие (арг. от чл. 78, ал.2, изр. второ ЗС). Под “държавно или общинско предприятие” се имат пред вид правноорганизационни форми, чрез които държавата, респ. общината осъществяват стопанска дейност, във връзка с което  образувани от тях субекти на частното право прехвърлят възмездно движими вещи върху физически и юридически лица.     
### Придобиване на вещни права по давност. Правна същност.
Общата правна уредба на този вещноправен институт се съдържа в чл. 79-86 ЗС.  

Придобивната давност представлява първичен способ за придобиване на вещни права върху движими и недвижими вещи чрез фактическо упражняване съдържанието на вещното право през определен от закона срок от време от лицето, което не притежава съответното право. 

Придобивната давност не бива да бъде смесвана с погасителната давност (разгледано във въпр. 16):

Придобивната давност е самостоятелен първичен придобивен способ, който не бива да бъде смесван с т.н. occupatio (завладяването). Още от римското частно право е известно, че при завладяването за придобиване на вещното право на собственост е достатъчно само установяването на владение с едностранни действия, без да се изисква то да продължава през определен период от време. Напротив, при придобивната давност фактическият състав включва изтичане на определен от закона време, през който владелецът трябва да владее явно, спокойно, несъмнено и непрекъснато (в смисъл да не се прекъсва владението за повече от 6 месеца – вж. чл. 81 ЗС).

**Приложно поле**

Придобивната давност е специфичен способ за придобиване на вещни права. Чрез придобивна давност не могат да се придобиват други видове субективни права – напр. вземания, право на задържане, ипотечно право, заложно право, права върху обекти на интелектуалната собственост, семейни и наследствени права. 

По давност могат да бъдат придобивани всякакви субективни вещни права върху движими и недвижими вещи, с изкл. на отрицателните сервитути.

От предметното приложно поле на придобивната давност са изключени по силата на императивни правни норми определени категории вещи и имоти:

На първо място, това са недвижими имоти и движими вещи – публична собственост на държавата и общините – арг. от чл. 86 ЗС във вр. с чл. 2, ал. 2 ЗДС и чл. 3, ал. 2 ЗОС.

Второ, не могат да се придобиват по давност земите от държавния поземлен фонд – арг. от чл. 24, ал. 7 ЗСПЗЗ

Трето, не могат да се придобиват по давност реално определени части от урегулирани поземлени имоти или от застроени обекти (сгради), ако владяната част не може да се обособи като самостоятелен обект по техническите правила и норми или да бъде присъединена към съседен имот – арг. от чл. 200 ЗУТ. Избени или тавански помещения, които са принадлежност  към жилище в една сграда, могат да бъдат придобивани по давност от друго лице (което не е собственик на жилището) само ако това лице притежава в същата сграда самостоятелен обект, към който владяното помещение може да се присъедини, и ако това няма да доведе до нарушаване на изискванията, всяко жилище в сградата да има складово помещение – арг. от чл. 40 ЗУТ.

Четвърто, не могат да се придобиват по давност вещи и имоти, включени в активите на пенсионните фондове – чл. 136 КСО.

Пето, Не могат да се придобиват по давност движими и недвижими археологически обекти, тъй като те са обявени за публична държавна собственост – чл. 146, ал. 2 от Закона за културното наследство.

Шесто, не могат да се позовават на изтекла придобивна давност приобретателите на земеделска земя, която им е била предоставена или продадена от ТКЗС, ДЗС или други, образувани въз основа на тях организации или от държавни или общински органи, с изключение на земите по § 4 ПЗР ЗСПЗЗ, предоставени за ползване въз основа на ПМС.

След отмяната на чл. 31, ал. 3 от Закона за кооперациите през 1999 г. имоти и вещи – кооперативна собственост могат да бъдат придобивани по давност на общо основание. След 2002 г. могат да се придобиват по давност и имоти и вещи, принадлежащи на религиозните общности на различните регистрирани в РБ вероизповедания по Закона за вероизповеданията

Не могат да се позовават на давност и лицата, които са придобили владението върху движима вещ чрез престъпление – чл. 80, ал. 2 ЗС. При движимите вещи приложното поле на придобивната давност като първичен способ за придобиване на вещни права е стеснено от придобивния способ по чл. 78 ЗС. Владелецът на движима вещ ще се позовава на придобивна давност само ако не са налице предпоставките за придобиване на правото на собственост по чл. 78 ЗС.
### Фактически състав на придобивната давност
В теорията има спор относно съдържанието на ФС на придобивната давност – дали този ФС е дву-, три- или четири елементен.  Повечето автори приемат, че ФС на придобивната давност се състои от два елемента: владение и изтичане на установен от закон срок. Дискусионно е, дали фактическият състав на придобивната давност включва и волеизявление за позоваване на изтеклата давност – предвид обстоятелството, че давността не се прилага служебно (арг. от чл. 84 ЗС във вр. с чл. 120 ЗЗД). На този въпрос ще се спрем  специално по-нататък.

Придобивната давност е сложен ФС и включва четири отделни елемента:

Установяването на владение (за държател не се прилага); 

Непрекъснатост на това владение – прекъсване е изгубването му за повече от 6 месеца. За да не бъде прекъснато владението, се предявяват владелчески искове в опредления за това срок. Чл. 81. ЗС С изгубването на владението в продължение на повече от шест месеца давността се прекъсва.    Доказването на непрекъснотостта е облегчено от презумпцията на чл.83 „Който докаже, че е владял в различни времена, предполага се, че е владял и в промеждутъка, ако не се докаже противното.“  (само това според Марков, според Боянов и следващите две са част от ФС)

Трябва да изтече определеният срок време. За недвижими вещи в зависимост от вида на владението е 5г. при добросъвестност и 10г. при недобросъвестност. За движима вещ– 5г. ако са налице условията по чл.78  „възмезден начин владението на движима вещ или на ценна книга на приносител на правно основание, макар и от несобственик, но без да знае това, придобива собствеността, освен когато за прехвърлянето на собствеността върху движимата вещ се изисква нотариален акт или нотариална заверка на подписите. Това правило се прилага и за придобиване на други вещни права върху движима вещ“. Тези условия са  най-общо възмездност, правно основание, доборосъвестност, ако е от несобственик, да няма изискване за форма.  Срокове могат да се присъединяват „Чл. 82. Владелецът може да присъедини към своето владение и владението на праводателя си.“ Броят на предходните владения, чиито срокове могат да се присъединят е неограничен. Присъединяването се извършва последователно към предходното владение, изисква се правоприемство т.е. предаването да е на правно основание. Присъединяването има различни хипотези в зависимост от правоприемството. От значение е и вида владение, защото само владения от един вид могат да се присъединяват.  При oбщо правоприемство като наследяване се запазва вида на владението (добросъвестно или не), стига наследника да го продължи. При частно правоприемство по сделка или др. ЮФ ако владението се различава по вид е приложима 10г. давност. Възможно е и „фингирано“ правоприемство в смисъл, че при разваляне на договор прехвърлителят възстановява владението си и присъединява това на приобритателя. Когато имот е отчужден за държавни/общински нужди и владелецът е обезщетен с друг имот, неговото владение се продължава и той придобива втория по давност. Това се нарича „реална суброгация“.

TР 4/2012 - Позоваването не е елемент от фактическия състав на придобивното основание по чл.79 ЗС, а процесуално средство за защита на материалноправните последици на давността, зачитани към момента на изтичане на законовия срок.Възможно е да бъде придобито право на собственост на недвижим имот, на основание чл.79 ЗС от лице, което не се е позовало на давността преди смъртта си и неговите права да се признаят на неговите наследници в съдебен процес по спор за собственост.

Досежно основанията за спиране и прекъсване на придобивната давност разпоредбата на чл. 84 ЗС препраща към правилата на чл. 115 и 116 ЗЗД относно спиране и прекъсване на погасителната давност. Тези правила са императивни, от публичен ред. 

Давността може да се спира и прекъсва по императивните чл.115 и чл.116 ЗЗД. За начален момент се взима установяването на владението, то не се прекъсва, прекъсва се само срока на давността. При спиране на давността изтеклото време се запазва и може да се събира с времето, изтекло след отпадането на обстоятелствата, предизвикали спирането. При прекъсването на давността тя започва да тече на ново и не се сумира с вече изтеклата. Правилата на ЗЗД се прилагат съответно по следния начин:   

Чл. 115. ЗЗД Давност не тече: 

- между деца и родители, докато последните упражняват родителски права;

- между намиращи се под настойничество или попечителство и техните настойници или попечители, докато трае настойничеството или попечителството; 

- между съпрузи;	

- за вземанията на лица, чието имущество по закон или по разпореждане на съда е под управление, срещу управителя, докато трае управлението; 

- за вземанията на ненавършили пълнолетие и на поставени под запрещение лица за времето, през което нямат назначен законен представител или попечител, и 6 месеца след назначаването на такъв или след прекратяването на недееспособността; 

- докато трае съдебният процес относно вземането(в случая петиторния иск). 


Давността се спира и  ако имот за известно време е придобит от държавата, след като той се придобие от друго лице, давността продължава.  Специфично за придобивната давност е, че с разпоредбата на § 1 от ЗИД на ЗС обн. ДВ, бр. 109 от 2008 г., в сила от 31.12.2011 г., давността за придобиване на държавни и общински имоти –частна собственост спира да тече до 31 декември 2014г.

Чл. 116. ЗЗД Давността се прекъсва: Искът и възражението винаги трябва да имат петиторен характер.

Признаване правото на собственост от владелеца чрез едностранно волеизявление, не трябва да е отправено обаче към собственика, а към трето лице, защото в противен случай отпада анимусът и владелецът става държател. С предявяване на петиторен иск за право на собственост срещу владелеца; Когато искът е уважен в полза на собственика давността е 10г., а ако в полза на владелеца 5г. С предприемане на действия за принудително изпълнение по осъдително решение по петиторния иск. 

По чл.81 ЗС давността се прекъсва и при изгубване на владението за повече от 6 месеца. С аргумент от противното тълкуване на чл.113 ЗЗД във връзка с чл.84 Зс се налага извода, че е допустим отказ от изтекла придобивна давност. Отказът трябва да се направи преди да е придобито правото на собственост, защото иначе имаме отказ от право на собственост. След такъв отказ владението става държане, ако се признаят правата на собственика, ако не – за трето лице може да започне да тече давност. Кредиторите на владелеца могат да искат отмяна на отказа по чл.135 ЗЗД. За момент на придобиване на собствеността някои автори приемат позоваването, други смятат, че става автоматично с изтичането на срока, трети считат, че собствеността се придобива с обратна сила към момента на изтичане на срока и осъществяване на ФС. Правните последици от изтеклата придобивна давност, на която се е позовал владелецът, се изразяват във възникване в патримониума му на вещното право, чието съдържание владелецът е упражнявал фактически през срока на придобивната давност. Той придобива вещното право по първичен способ. Ако върху владения имот е имало учредени ограничени вещни права или вещни тежести (напр. ипотеки), те не се погасяват автоматично. Те могат да отпаднат само, ако владението по своя обем ги е изключвало, или просто се погасяват поради неупражняване в 5-годишния срок по чл. 59, ал. 3, респ. чл. 67 ЗС. Специално за ипотеките трябва да се знае, че ипотеката не може да бъде заличена само поради това, че ипотекираният имот е придобит по давност от другиго. Така е, защото ипотеката следва имота.
### Придобиване на вещни права чрез конститутивни съдебни решения. Правна същност
Понятие за конститутивни съдебни решения като способ за придобиване на вещни субективни права

Конститутивни са съдебните решения, с които се уважават конститутивните искове. Чрез конститутивните искове се упражняват по съдебен ред преобразуващи (потестативни) права. С конститутивния иск се иска от съда да потвърди със сила на присъдено нещо предявеното и доказано от ищеца потестативно право и да постанови следващата от него правна промяна – в частност вещноправна промяна - в гражданското правоотношение. В разпоредбата на чл. 124, ал. 3 от новия ГПК за първи път у нас се даде обща уредба на конститутивните искове, като се предвиди, че това са искове, с които се претендира пораждане, изменение или прекратяване на граждански правоотношения. Изрично се предвиди, че конститутивните искове могат да бъдат предявявани само в изрично посочени от закона случаи, т.е. те са numerus clausus. Това е техен отличителен белег, по който те се различават от установителните и от осъдителните искове.

Влязлото в сила съдебно решение, с което се уважават тези искове, има конститутивно действие. То внася желаната от ищеца промяна в правната сфера на ответника. То е ЮФ, който създава, изменя или прекратява граждански (и по-специално вещноправни) отношения. Конститутивния иск и конститутивното съдебно решение са правни средства за принудително осъществяване на потестативни права. С влизане в сила на решението за уважаване на конститутивния иск, носителят на потестативното право е удовлетворен. 

Конститутивните съдебни решения са производен способ за придобиване на вещни права. Произтичащата от тях вещноправна промяна се основава на правоприемство, което означава, че ищецът няма да може да придобие вещното право, ако то не бъде изведено от патримониума на друг правен субект - ответника.

Но не всяко съдебно решение по уважен конститутивен иск може да бъде способ за придобиване на вещни субективни права, а само конститутивно съдебно решение с правопораждащ ефект, т.е. от което непосредствено се пораждат вещни субективни права. Нямат правопораждащ ефект конститутивните съдебни решения, с които само се възстановяват вещни субективни права, които преди това са били притежавани от ищеца по конститутивния иск – напр. иск за разваляне поради виновно неизпълнение на двустранен договор, по силата на който са били прехвърлени или учредени вещни права върху недвижим имот по чл. 87, ал. 3 ЗЗД; иск по чл. 32 ЗЗД за унищожаване на договор с вещен (транслативен ефект); иск по чл. 227, ал. 1 ЗЗД за отмяна на дарение на вещно право и т.н. При уважаване на тези конститутивни искове прехвърлените с унищожения, развален или отменен договор вещни права се възстановяват с обратна сила в патримониума на прехвърлителя. 

Фактическият състав на придобиването въз основа на посочените съдебни решения включва следните елементи:

Предяввяване на иск от страна на носителя на преобразуващото право. Ответник по този иск е другият субект по гражданските правоотношения (напр. другата страна по предварителния договор), а в определени от закона случаи ответник може да бъде и трето лице – напр. в хипотезата на чл. 33, ал. 2 ЗС.

Разглеждане на иска и постановление на съдебно решение. Самото решение води до възникване на ново субективно право в полза на ищеца и подлежи на принудително изпълнение. Вещното право се придобива въз основа самото съдебно решение. Такива са решенията по чл. 19, ал. 3 ЗЗД, по чл. 349. В първият случай съдът уважава конститутивния иск на купувача по силата на предварителен договор и самото съдебно решение замества волята на неизправния продавач, в следствие на което ищецът придобива право на право на собственост върху процесния имот. Във втория случай съдът, извършвайки делба, възлага дял на един от съделителните дялове на останалите, като по този начин един от съдителите става собственик на целия имот.

За придобиване на вещно право въз основа на конститутивно съдебно решение не е необходимо снабдяване на лицето с нотариален акт за собственост върху вещта. Такъв нотариален акт може да бъде издаден на основание и по реда на чл. 587, ал. 1 ГПК, но той ще представлява констативен нотариален акт, който се издава въз основа на влязлото в сила конститутивно решение и ще удостоверява само вещните права, придобити вече по силата на това решение. Такъв констативен нотариален акт не привнася нищо ново във вещноправното положение, не създава нови вещни права, а само засвидетелства по реда на нотариалните удостоверявания съществуващи в патримониума на молителя вещни права, почерпани от конститутивното съдебно решение. В този смисъл констативният нотариален акт създава само легитимационно и доказателствено действие.
### Видове конститутивни решения за придобиване право на собственост
Решение по чл. 19, ал. 3 ЗЗД за обявяване на предварителен договор за окончателен или по-точно - за обявяване на окончателния договор за сключен:

Известно е, че предварителният договор по чл. 19, ал. 1 ЗЗД представлява обещание за сключване на окончателен договор. С предварителен договор може да се уговори сключването на всякакви договори с вещен (прехвърлителен) ефект, освен в изрично забранените от закона случаи – напр. чл. 226 ЗЗД обявява за нищожен предварителният договор за дарение. Предварителният договор съставлява най-често основание за предаване на владението върху вещта, но сам по себе си не прехвърля правото на собственост, нито учредява ограничени вещни права. Предварителният договор трябва да съдържа уговорки относно всички съществени условия на окончателния договор за прехвърляне или учредяване на вещното право. В случай, че окончателният договор не бъде сключен съобразно уговореното, всяка от страните може да поиска от съда да обяви окончателния договор за сключен. По същността си това право е преобразуващо. То може да бъде упражнено само с нарочен конститутивен иск по чл. 19, ал. 3 ЗЗД, но не и с възражение. Правото на иск по чл. 19, ал. 3 ЗЗД принадлежи на всяка от страните по предварителния договор. Производството, по реда на което се упражнява преобразуващото право да се иска обявяване на окончателния договор за сключен, е уредено в чл. 362-364 ГПК като едно особено исково производство. Исковата молба подлежи на вписване в имотния регистър съгласно чл. 114, б. „б” ЗС, когато предварителният договор има за предмет вещно право върху недвижим имот. Придобитите вещни права и наложени възбрани върху имота след вписването не могат да се противопоставят на ищеца. Влязлото в сила конститутивно съдебно решение подлежи на отбелязване съгласно чл. 115 ЗС.

Съдебното решение, с което се уважава конститутивният иск по чл. 19, ал. 3 ЗЗД, замества окончателния договор съгласно чл. 362, ал. 1 ГПК и той се смята за сключен от датата на влизане в сила на това решение. Щом решението замества прехвърлителния договор, който трябва да има форма на нотариален акт по чл. 578-586 ГПК, съдът трябва да провери, дали прехвърлителят по договора е титуляр на вещното право, което се прехвърля или от което се извежда учредяваното ограничено вещно право, и дали са изпълнени особените изисквания на закона. Този извод следва от разпоредбите на чл. 586 във вр. с чл. 363 ГПК. Тъй като съдебното решение по уважен иск по чл. 19, ал. 3 ЗЗД има пряк вещен (прехвърлителен) ефект, съдът в производството по чл. 362-364 ГПК извършва всички проверки, които е длъжен да извърши нотариусът в нотариалното производство по издаване на нотариален акт за прехвърляне или учредяване на вещно право върху недвижим имот. В същия дух разпоредбата на чл. 363 ГПК предвижда, че когато задължението по процесния предварителен договор е за прехвърляне на право на собственост върху недвижим имот, съдът проверява и дали са налице предпоставките за прехвърляне на собствеността по нотариален ред, вкл. дали отчуждителят е собственик на имота. 

Ако според предварителния договор ищецът по иска по чл. 19, ал. 3 ЗЗД трябва да изпълни свое насрещно задължение при сключването на окончателния договор, съдът постановява решение, което замества окончателния договор, при условие, че ищецът изпълни задължението си – така чл. 362, ал. 1, изр. първо ГПК. В този случай ищецът трябва да изпълни задължението си в дву-седмичен срок от влизане в сила на решението, в противен случай първоинстанционният съд по искане на ответника  обезсилва решението – арг. о чл. 362, ал. 1 изр. последно и ал. 2 ГПК. Обезсилването има обратно действие, т.е. счита се, че окончателен договор не е бил изобщо сключен и следователно вещният ефект не е настъпил. При това положение, ако владението върху имота е било предадено, прехвърлителят по предварителния договор може да иска връщане на имота с ревандикационен иск по чл. 108 ЗС.

Решение за изкупуване на дял от съсобствен недвижим имот по чл. 33, ал. 2 ЗС:

Известно е, че съгласно чл. 33, ал. 1 ЗС съсобственик на недвижим имот може да продаде своята идеална част от имота на трето лице, само след като я предложи на останалите съсобственици. Според посочената разпоредба съсобственикът трябва да представи пред нотариуса писмени доказателства, че е предложил на другите съсобственици да купят тази част при същите условия и декларира писмено пред него, че никой от тях не е приел това предложение. Ако декларацията по предходната алинея е неистинска или ако третото лице купи частта на съсобственика при условия, уговорени привидно във вреда на останалите съсобственици, заинтересованият съсобственик може да изкупи тази част при действително уговорените условия. При посочените предпоставки в полза на заинтересуваните съсобственици възниква преобразуващо право да изкупят продадената на третото лице идеална част от имота. Това преобразуващо право се упражнява само по съдебен ред, с конститутивен иск, предявен в 2-месечен преклузивен срок от продажбата. Съдебната практика приема, че този 2-месечен срок започва да тече от момента на узнаване на съсобственика за извършената продажба. 

Исковата молба подлежи на вписване в имотния регистър съгласно чл. 114, б. „в” ЗС. Придобитите вещни права и наложени възбрани върху имота след вписването не могат да се противопоставят на ищеца. Влязлото в сила конститутивно съдебно решение подлежи на отбелязване съгласно чл. 115 ЗС.

Искът по чл. 33, ал. 2 ЗС се предявява против съсобственика-продавач и третото лице-купувач на идеалната част. В отношенията помежду им е налице пасивно другарство в процеса. В случай, че двама или повече съсобственици предявят иск по чл. 33, ал. 2 ЗС, съдът уважава исковете им съразмерно с притежаваните от тях идеални части от имота. Конститутивното съдебно решение по уважения иск по чл. 33, ал. 2 ЗС поражда 2 вида гражданскоправни последици: вещноправни и облигационноправни.

Съгласно чл. 33, ал. 2, изр. първо ЗС пряко по силата на съдебното решение, с което се уважава искът за изкупуване, възниква продажбено отношение между съсобсвеника-продавач и изкупуващите съсобственици. Изкупуването се извършва при същите условия, при които третото лице е купило дела. Правото на собственост преминава в патримониума на изкупуващите съсобственици в момента на влизане в сила на съдебното решение. За изкупуващия съсобственик възниква облигационно задължение за плащане на цената на изкупуваната идеална част. Съгласно чл. 33, ал. 3 ЗС това парично задължение следва да се плати в рамките на 1 месец от влизане в сила на решението. Ако ищецът (изкупуващият съсобственик) не плати в този срок, решението се обезсилва по право, автоматично, с което отпадат последиците на конститутивното съдебно решение. Правото на собственост върху идеалната част от имота  остава в патримониума на третото лице – купувач.

Решение за възлагане на неподеляемо жилище на бивш съпруг или сънаследник по чл. 349 ГПК:

Това конститутивно решение се постановява във втора фаза на производството по съдебна делба. Предпоставките за постановяването му са следните: 

По принцип когато имотът – предмет на съдебна делба, е неподеляем (не може да бъде разделен на реално определени части, които имат вещноправна самостоятелност и могат да съществуват като отделни жилища) и не може да бъде поставен в един от дяловете на съделителите, съдът постановява той да бъде изнесен на публична продан и получените средства се разпределят между съделителите съобразно признатите им със съдебното решение по чл. 344, ал. 1 ГПК квоти. Това е правилото, заложено в чл. 348 ГПК. Но, когато делбеният имот представлява неподеляемо жилище, специалните разпоредби на чл. 349, ал. 1, 2 ГПК признават по социални съображения преобразуващо право в полза на определена категория съделители да поискат от съда да им възложи неподеляемото жилище срещу задължение да уравнят в пари или в друг имот дяловете на останалите съделители. Това право е преобразуващо, защото предизвиква правна промяна в правната сфера на останалите съделители въпреки волята им. 

Правото на възлагане на неподеляемо жилище при делбата възниква само в полза на две категории съделители: 

Първо: при условията на чл. 349, ал. 1 ГПК – в полза на бивш съпруг, когато неподеляемото жилище е било СИО, прекратена със смъртта на единия съпруг или с развод (респ. с унищожаване на брака) и преживелият или бившият съпруг, на когото е предоставено упражняването на родителските права по отношение на децата от брака, няма собствено жилище и

Второ: при условията на чл. 349, ал. 2 ГПК – в полза на съделителя, който при откриване на наследството е живял в неподеляемото жилище и не притежава друго жилище.

Съдържанието на преобразуващото право се изразява в правомощие за поставяне на неподеляемото жилище – предмет на съдебна делба, в дял на правоимащия съделител, срещу задължението му да уравни дяловете на останалите съделители в пари или в друг имот. Във втората хипотеза – при делба на наследствено неподеляемо жилище, е възможно да бъдат предявени конкуриращи права за възлагане в полза на двама или повече съделители. В тези случаи, според чл. 349, ал. 2, изр. второ, ако няколко съделители, отговарящи на законовите условия, предявят претенции за поставяне на имота в техен дял, съдът е длъжен да  предпочете онзи, който предложи по-висока цена. 

Конститутивният иск за поставяне на неподеляемо жилище при съдебна делба може да бъде упражнен най-късно до края на първото съдебно заседание след влизане в сила на съдебното решение за допускане на делбата по чл. 344, ал. 1 ГПК – арг. от чл. 349, ал. 4, изр. първо ГПК. Този срок е преклузивен.

Възлаганото жилище се оценява по действителната му стойност с помощта на вещо лице. Когато уравнението е парично, то заедно със законната лихва следва да се изплати в 6-месечен срок от влизане в сила на съдебното решение за възлагането му – чл. 349, ал. 5 ГПК. За обезпечение на вземанията си за уравнение на дяловете им заинтересуваните съделители могат да впишат законна ипотека съгласно чл. 349, ал. 3 ГПК.

Правото на собственост върху възложеното жилище се придобива от съделителя, в чийто дял е поставен имотът по реда на чл. 349, ал. 1, респ. ал. 2 ГПК, след изплащане на определеното парично уравнение заедно със законната лихва в рамките на 6-месечния срок от влизане в сила на решението за възлагане (арг. от чл. 349, ал. 6, изр. първо ГПК). Следователно, вещното действие на съдебното решение за възлагане настъпва под условие – ако сумата на уравнението на дяловете на останалите съделители бъде изплатена в предвидения от закона срок. 

Ако сумата на уравнението (главница плюс лихви) не бъде изплатена изцяло в законния 6-месечен срок, решението за възлагане се обезсилва автоматично ipso iure (по право) и имотът се изнася на публична продан - чл. 349, ал. 6, изр. второ ГПК. Нормата е императивна, от публичен ред. Имотът може да не се изнесе на публична продан само, ако има друг съделител, който отговаря на законните условия по чл. 349, ал. 2 ГПК и е направил искане за възлагане в срока по ал. 4 (най-късно до края на първото заседание след допускане на делбата). Но за да се му се възложи на него неподеляемото жилище, той трябва да заплати веднага и изцяло цената, по която е оцененен имотът при делбата, намалена със стойността на неговия дял в него. Получената сума се разпределя между останалите съделители съобразно квотите им, определени със съдебното решение за допускане на делбата по чл. 344, ал. 1 ГПК (арг. от чл. 349, ал. посл. ГПК).	

Решение за предоставяне на движимите вещи, които служат за отглеждане и възпитание на ненавършилите пълнолетие деца, на единия от съпрузите след развода или унищожаването на брака – чл. 29, ал. 2 от новия СК

Конститутивен характер с вещноправно действие има и съдебното решение, с което след развода или унищожаването на брака съдът предоставя на бившия съпруг, комуто се възлага упражняването на родителските права, движимите вещи – СИО, предназначени за отглеждане и възпитание на ненавършилите пълнолетие деца от брака. Съгласно разпоредбата на чл. 29, ал. 2 от новия СК това преобразуващо право може да се упражни по исков ред след влизане в сила на съдебното решение за допускане на развода или унищожаването на брака, в частта му относно предоставяне упражняването на родителските права. Титуляр на това преобразуващо право е бившият съпруг, на когото се възлага отглеждането и възпитанието на децата. 

Предмет на иска могат да бъдат само движими вещи, които отговарят кумулативно на следните изисквания: 

- да са СИО

- към момента на прекратяване на брака да са предназначени да обслужват отглеждането и възпитанието на ненавършилите пълнолетие деца от брака (напр. личните вещи на детето, обзавеждането на детската стая, велосипед, компютър, ски и ски-екип и т.н.).


Конститутивният иск по чл. 29, ал. 2 СК следва да се предяви в 1-годишен преклузивен срок от датата на влизане в сила на съдебното решение за предоставяне упражняването на родителските права – арг. от чл. 31, предл. второ СК.

При промяна на режима на родителските права със съдебно решение по чл. 59, ал. 9 СК, другият родител, комуто занапред се възлагат родителските права за упражняване, може да поиска отмяна на влязлото в сила решение по чл. 29, ал. 2 СК и съответно предоставяне на тези движими вещи.
### Придобиване чрез наследство – по закон и завещание. Придобиване при преобразуване на ЮЛ.
По същностна си това е производен придобивен способ, който има за предмет имуществото на починало ФЛ. 

Наследяване по закон. Налице е общо правоприемство, освен чл.11ЗН. Наследниците и редът им за призоваване е определен в ЗН. Приблизително: Децата = съпругът > родители > братя и сестри > ІІ степен възходящи. Законът определя и размера на дяловете ако има повече наследници обикновено в съсобственост.  Частно правоприемство има по чл.11 ЗН от общината или държавата „Когато няма лица, които могат да наследяват …наследството се получава от държавата, с изключение на движимите вещи, жилищата, ателиетата и гаражите…, които стават собственост на общината...“. Особено правило има и за покъщнината и подобренията „Чл. 12. ЗН (1) Наследниците, които са живели заедно с наследодателя и са се грижили за него, получават в наследство обикновената покъщнина, а ако се занимават със земеделие и не са съответно възнаградени по друг начин - и земеделския инвентар на наследодателя. (2) Сънаследници, които приживе на наследодателя са спомогнали да се увеличи наследството, могат, ако те не са били възнаградени по друг начин, да искат при делбата да се пресметне това увеличение в тяхна полза; увеличението може да се даде в имот или в пари.“

Наследяване по завещание. При общо завещателно разпореждане ще имаме общо правоприемство и ще бъдат посочени дробни части от цялото или самото цяло,  а не определени имущества. При частно завещателно разпореждане (завет) ще имаме частно правоприемство и ще са определени отделни имущества. Ако предмет на завета са индивидуално определени вещи, правоприемството ще е директно от наследодателя, но ако вещите са родово определени, за заветникът  възниква вземане срещу наследниците за прехвърляне на собствеността.  

Придобиването на наследство като ФС включва: а) откриване на наследството; б) семейноправна връзка пи наследяване по закон или завещателно разпореждане; в) приемане; Приемането може да е изрично с писмено заявление, което се вписва в районния съд по местооткриване на наследството, или мълчаливо – с извършване на действия, от които е очевидно намерението да се приеме. Приемането има обратно действие. Наследникът обаче трябва да се легитимира като собственик, за това му трябва титул за собственост на наследодателя, или удостоверение за наследник, ако наследява по закон и завещание, или акта за извършване на делба. 

За ЮЛ: При сливане, новото ЮЛ е универсален правоприемник на слелите се, поема всички активи и пасиви по баланса им. При вливане - съществуващото ЮЛ поема правата и задълженията на другото, вливащо се в него ЮЛ, като то прекратява своето съществуване. Поемащото ЮЛ е универсален правоприемник на вливащото се. При разделяне -  Всяко от тези новообразуващите се ЮЛ е частен правоприемник на прекратеното поради разделяне ЮЛ, то поема само индивидуално определена част от имуществото. Нововъзникналите ЮЛ, отговарят солидарно за дълговете на прекратеното ЮЛ. При отделяне -  новообразуващите се ЮЛ поемат индивидуално определена част от имуществото и дейността на съществуващо ЮЛ, което при преобразуването запазва своята правосубектност и продължава да работи. Нововъзникналите ЮЛ се явяват частни правоприемници на отделената индивидуално определена част от правата и задълженията. Те отговарят солидарно за задълженията на своя праводател, възникнали до момента на отделянето.
### Придобиване на недвижими имоти чрез извършване на групов строеж (ДГС)
Действащата редакция на ЗУТ не урежда изрично договора за групов строеж. Той беше уреден в първоначалната редакция на ЗУТ в стария чл. 188, действал до 2003 г.

Определение: По настоящем ДГС съществува по нашата правна система като един ненаименуван договор, по силата на който две или повече лица, притежаващи право на собственост или право на строеж в определен УПИ, обединяват усилията си за съвместно построяване на определени обекти, като всеки от тях се задължава да участва с пари, труд и материали, съответни на стойността на обекта, който ще придобие при извършване на делба на сградата съобразно с уговореното в договора разпределение.  

**Обща правна характеристика**

ДГС е един многостранен договор; Участниците в него обединяват усилията си за постигане на една обща цел, изразяваща се в придобиване на право на собственост върху имот чрез упражняване на притежаваното от тях вещно право върху поземления имот.

По естеството си ДГС е възмезден – всеки участник се задължава да престира определена сума пари, жив труд по строежа и материали срещу което ще придобие определен обект в така построената сграда на стойност съобразно имуществения му принос.

ДГС е от категорията на консенсуалните договори – основанието му е типично за възмездните договори – aquirendi causa (да се придобие право на собственост върху обособен обект в сградата, която ще се построи с общите усилия и средства на участниците в договора).

При действието на отм. редакция на чл. 188 ЗУТ до 2003 г. ДГС беше формален договор. За действителността му се изискваше писмена форма с нотариално удостоверени подписи на страните. След изменението на ЗУТ от 2003 г., ДГС е неформален. Но с оглед на чл. 164, т. 3 ГПК за доказването му е необходима писмена форма, щом договорът е на стойност над 5000 лв.

ДГС е от типа на договорите intuitu personae (сключва се с оглед на личността на участниците) – главно, защото 	участниците в договора се подбират по признака, дали притежават върху терена такова субективно вещно право, което им позволява да строят в него (т.е. право на собственост или право на строеж). Освен това, личностният елемент при ДГС се проявяваше и в това, че по отм. уредба по ЗУТ в полза на останалите участници в ДГС се признаваше право на изкупят правата на участник в договора, който желае  да ги прехвърли на едно трето лице. Именно с оглед на това участниците в ДГС не можеха да прехвърлят правата си върху терена на трети лица без съгласието на останалите участници в договора.

Най-сетне, ДГС е от типа на смесените договори, защото включва в съдържанието си и един предварителен договор за делба на бъдещата сграда, за чието изграждане участниците се обединяват.

По външните си признаци ДГС прилича най-много на един договор за гражданско дружество по чл. 357-363 ЗЗД, но не е тъждествен с него, тъй като целта при ДГС не е стопанска, а е насочена към придобиване на имот чрез изграждане на сграда в терен, който е съсобствен между участниците или върху който те притежават права на строеж. Отличителна особеност на ДГС е, че притежаването на вещно право върху поземления имот, което включва в съдържанието си възможност за извършване на строителство, е необходима предпоставка за за стане едно лице участник в ДГС. По тази причина правилата на ЗЗД относно договора за гражданско дружество могат да се прилагат към ДГС не „направо”, а само по аналогия.

ДГС не трябва да се смесва с ЖСК. Разликата е, че ДГС е неперсонифицирана договорна общност от лица, а не е ЮЛ. Докато за учредяване на ЖСК са необходими поне 6 участници, то при ДГС не съществува нормативно установен минимален брой участници; мислим е и ДГС между две лица. Най-сетне, разликата е, че при изграждане на сграда чрез ДГС тя става съсобствена между участниците в договора и задължително трябва да се извърши делба, за да може всеки от тях да стане индивидуален собственик на обособената част от сградата, за придобиването на която се е включил в договора.

**Предмет, страни и съдържание на ДГС**

Предмет на ДГС е построяването на нова сграда съобразно одобрен архитектурен проект или надстрояването, респ. пристрояването на съществуваща сграда върху терен, върху който участниците в договора притежават вещни права, включващи правомощието им да извършват строеж. 

Страните в ДГС могат да бъдат ФЛ или ЮЛ, които притежават право на собственост, право на строеж, право на надстрояване или пристрояване върху УПИ. ДГС може да се сключи и между етажни собственици за надстрояване на сграда под режим на ЕС. Тъй като законът не поставя изискване за лично сключване на договора от участниците в него, последните могат и да не са дееспособни лица, а да действат чрез представител.

Съдържанието на ДГС включва клаузи относно обособените обекти от бъдещата сграда, които ще получат всеки от участниците в договора, стойността на тези обекти, условията за извършване на строителството (чрез възлагане по договор за строителство, чрез строителство по стопански начин или смесени форми), уговарянето на вноските, които всеки от участниците трябва да направи под формата на пари, на строителни материали, както и на жив труд, уговаряне на начина на вземане на решения и участието в управлението на общото начинание, реда и начина за разрешаване на споровете и т.н. 
### Действие на ДГС
Под действие на ДГС разбираме правните последици, които настъпват от сключването му. Те се изразяват в субективните права и задължения, които възникват за участниците в договора. Най-общо казано, от ДГС възникват два вида права и задължения: имуществени и неимуществени. 

Основно имуществено задължение на участника в ДГС е задължението му да направи вноска в парична или непарична форма (труд, материали). При забава за участника може да възникне задължение за плащане на мораторна лихва, евентуално за неустойка (в случай, че такава е уговорена). На общо основание се дължи и обезщетение за причинените от забавата вреди, които не са могли да бъдат покрити от платените закъснителни лихви, евентуално мораторни неустойки.

Първото имуществено право на участника в ДГС е да придобие идеална част от построената с общи усилия и средства сграда. Тук следва да се уточни, че изградената чрез ДГС сграда става съсобствена на участниците съобразно притежаваните от тях вещни права върху терена. Възниква обикновена, дялова и делима съсобственост. Размерът на идеалните части от сградата, принадлежащи на всеки от участниците в ДГС, зависи от обема на притежаваните от тях вещни права върху терена. 

Също така в полза на всеки участник възниква правото да получи при делбата обособения обект в сградата, определен за него съгласно ДГС на базата на утвърдения архитектурен проект за сградата. Обръщам внимание, че делбата може да се извърши само след изграждане на сградата поне в груб строеж. Този извод следва по аналогия от разпоредбата на чл. 359, ал. 3 ЗЗД, според която участникът може да иска своя дял само при напускане на гражданското дружество или при прекратяване на дружеството. 

След приключване на строителството и погасяване на всички задължения всеки участник има право на дял от общото имущество при ликвидиране на дейността. Най-сетне, всеки от участниците, който е направил разноски във връзка с водене на общите работи, има право да иска те да му бъдат възстановени от останалите участници. Също така всеки има право на обезщетение за вредите, които е претърпял във връзка с водене на общите работи. Във вътрешните си отношения, както и в отношения с третите лица участниците в ДГС отговарят по принципа на разделността, освен ако не е уговорено друго.

За участниците в ДГС възникват и неимуществени права и задължения. Те имат организационен характер. Най-важното неимуществено право е правото на участие в управлението на общите работи. Ако не е уговорено друго, решенията се вземат с единодушие и всеки участник в ДГС има право да се противопоставя на действията на останалите, т.е. има право на вето. Всеки участник може сам да извършва действия на управление, които ангажират и останалите ако друго не е предвидено в договора. 

Сред неимуществените задължения най-важно е това за лично участие на всеки във воденето и управлението на общото начинание (тъй като сдружаването има личностен елемент). Освен това, участниците в ДГС имат задължение за лоялност.

Моментът, в който участникът в ДГС придобива право на собственост върху самостоятелния, обособен обект в построената сграда, е прекратяването на съсобствеността върху нея чрез делба. Делбата трябва да се извърши съобразно предварителното разпределение на обектите помежду участниците, направено със самия ДГС. Нормалният способ за ликвидация на съсобствеността е извършването на доброволна делба по чл. 35 ЗС – в писмена форма с нотариална заверка на подписите на участниците. Поради договорния характер на доброволната делба няма пречка участниците да се отклонят от първоначално уговореното в ДГС досежно разпределението на обектите в сградата. Но при липса на съгласие между участниците в ДГС относно  извършване на доброволната делба съобразно уговореното в ДГС разпределение, всеки от участниците може да поиска обявяване за окончателен на предварителния договор за делба, инкорпопиран в ДГС. Искът е конститутивен и се предявява на основание чл. 19, ал. 3 ЗЗД. Съдебното решение, с което се уважава искът по чл. 19, ал. 3 ЗЗД, замества несъстоялата се доброволна делба и има конститутивно действие – от момента на влизането му в сила участниците в ДГС придобиват изключително право на собственост върху отредения им с разпределението самостоятелен обект в сградата. Това съдебно решение, което замества делбата, подлежи на вписване в имотния регистър.

В теорията е изразено становище, че при липса на съгласие за извършване на доброволна делба между участниците в ДГС съобразно уговореното в договора разпределение на обектите, е недопустимо да се предявява иск за съдебна делба на сградата. Това становище отчита специфичната природа и цел на ДГС, доколкото цели да гарантира, че разпределението на обособените обекти между участниците ще отговаря на уговореното в ДГС, но то не може да се подкрепи, тъй като нашият правопорядък обявява за недействителни всякакви уговорки, които изключват правото на съсобственик да иска делба (освен в случаите, при които самият закон не я допуска) – арг. от чл. 34, ал. 1 ЗС. По тази причина следва да се приеме, че възможността на съдебна делба стои открита и при съсобственост върху сграда, изградена чрез ДГС.

След извършване на делбата сградата автоматично попада под режима на етажната собственост по чл. 37 и сл. ЗС. При това идеалните части на всеки от съделителите в общите части на сградата следва да се определят по правилата на чл. 40 ЗС.
### Придобиване на недвижими имоти чрез участие в жилищностроителни кооперации	
ЖСК е доброволно обединение на ФЛ и/или ЮЛ, насочено към снабдяване на член-кооператорите с жилища, гаражи, ателиета, офиси чрез организирана строителна дейност и построяване на сграда въз основа на сътрудничество и взаимопомощ. Това е вид ЮЛ (кооперация), но не извършва търговска дейност. 

Член-кооператорите придобиват право на собственост върху индивидуално определените отредени им обекти със снабдяването с нотариални актове. Обектите, който могат да се придобият по този начин са точно определени в закона. 

Придобиването чрез ЖСК има следния смесен ФС:  Учредяване на ЖСК - Граждански ел. – поне 6 учредителя като за всеки трябва да е предвиден самостоятелен обект в сградата по одобрен архитектурен план, освен при съсобственост. Член може да е и ЮЛ. Съдебно-охранителен ел. – вписване в съдебния регистър при окръжния съд по седалището на ЖСК, по реда на глава 55 ГПК, въз основа на съдебно решение. ЮЛ възниква с вписването.

` `Членство в ЖСК – обикновено възниква с учредяването, може да е резултат и на последвало приемане, ако се  освободил обект в сградата, може да е и чрез встъпване на наследник, заместване, съдебно решение по чл.15 ЗЖСК. Членството се прекратява с доброволно напускане, решение на ОС за освобождаване или изключване. 

ЖСК трябва да е придобила право на строеж. Сградата трябва да се завърши. Затова трябва да е получен акт 16 за завършена сграда. 

Решение на ОС за разпределяне на обособените обекти в сградата -  взема се с квалифицирано мнозинство и трябва писмено всички член-кооператори да се съгласят. Взема се и решение за определяне окончателната цена на имотите и припадащите им се идеални части от общите части на сградата и от правото на строеж.  Отново с квалифицирано мнозинство. ОС събрание се свиква за това решение  месец след първото. Ако не УС не го свика, кооператорите могат да се обърнат към районния съд, който с решение може да го свика и ако ОС не постигне решение, съда може да постанови такова за   определяне на окончателната цена.

Правото на собственост се придобива от момента на снабдяване с нотариалния акт. Това е производно придобиване. Поначало собственик е бил ЖСК. В момента, в който един от членовете се сдобие с нотариален акт, възниква етажна собственост. Докато член-кооператорите се сдобият с нотариални актове, те могат да се защитават с вещен иск срещу всеки, който заема без основание обекта, който е техен според разпределението. Тази претенция обаче не е нито петиторна, нито посесорна, защото се защитава едно правно очакване, а не вече възникнала собственост или владение. 

Органи на ЖСК са Общото събрание, Управителния съвет и Контролния съвет. Имуществото на ЖСК се формира от встъпителни, дялови и допълнително вноски.  Прекратяване има при снабдяването на всички с нотариални актове или  и преди построяване на сградата по решение на общото събрание при спазване на чл. 37 ЗЖСК – в този случай се въвежда ликвидационно производство.
### Придобиване чрез приращение, завладяване, преработване и присъединяване. Намерени вещи. Съкровища. 
В частта “Приращение” по ЗС са включени приращението върху недвижим имот и  добивите. Приращението върху недвижим имот е способ за придобиване на собственост върху чужди движими вещи, които се прикрепват трайно към поземления имот на собственика под формата на сгради, съоръжения и трайни насаждения. Прикрепените по този начин вещи стават част от недвижимия имот без значение кой ги е прикрепил. Придобиването е автоматично, не е необходимо ничие волеизявление. ФС на придобиването включва: трайно прикрепване т.е. по начин, по който отделянето би довело до упражняване на земята или прикрепената вещ;  трябва да е към земята; вещите трябва да са движими; формата на прикрепването трябва да е строеж, съоръжение или насаждение; Не са уредени изрично приращенията от нанос, свличане на земя и др., но е прието, че ползата е за крайбрежния имот. 

Правилото на  приращението върху недвижим имот е диспозитивно. “Чл. 92. Собственикът на земята е собственик и на постройките и насажденията върху нея, освен ако е установено друго.” Ако е учредено право на строеж, пристрояване/надстрояване, придобивният ефект ще е за суперфициара. От това правило може да се ползва и ползвател, а не само собственика. Спорно е обаче дали е първичен или производен способ. При отделянето на движимостите собствеността над тях се възстановява.

Добиви от движими и недвижим вещи може да са всичко, което се получава от или по повод на една вещ, без да се засяга целостта й. Добивите могат да са плодове, прираст и наем. Плодовете са движими вещи, отделени от други, без последните да изменят съществото си. С отделянето си плода се обособява като нова вещ. Прираст е доход, който се получава от веща, вследствие на биологични процеси, увеличаващи стойността й. Не възниква нов обект с ново право на собственост (наддаване на тегло от животно). Наемът е доход, който се получава от вещ, в следствие от възмездното й предоставяне за ползване от трето лице. Не се придобива собственост, а парично вземане.  

“Чл. 93. Добивът от вещта, като плодове, прираст от добитък, наем и други такива, принадлежи на собственика й.” Диспозитивно правило, може да се уговори друго, ако се учреди право на ползване,  третото лице придобива добивите. Добросъвестният владелец също ги придобива. Реално няма правоприемство. 

Преработването е способ за придобиване на собственост върху движима вещ, създадена от лице, което не е собственик на материала. ЗС Винаги при създаване на нова движима вещ се губи собствеността над материала и възниква собственост над новата вещ. “Чл. 94. Лицето, което е направило нова вещ от чужди материали, става собственик на вещта, ако стойността на изработването надминава стойността на материала и ако лицето не е знаело, че материалът принадлежи на друг. В противен случай собственикът на материала става собственик на вещта, но той има право да се откаже от нея.” По смисъла на закона, когато преобладаващият материал е чужд, чия е собствеността зависи от стойността на материала и работата. Ако материалът е по-ценен, собственикът му е собственик и на веща. Ако работата е по-стойностна, но преработващият е знаел, че материала е чужд, то собственика на материала е собственик на веща. Но ако не е знаел, той става собственик по оригинерен начин – първично придобиване. Не е уредено какво ще се случи ако работата и материала са равностойни. При няколко материала, собствеността е за притежателя на главния материал. Ако не може да се определи такъв възниква съсобственост. “Чл. 95. Когато вещта е изработена от материали, които принадлежат на различни собственици, собственик на вещта е този, на когото принадлежи главният материал. Ако нито един от материалите не може да се счете за главен, поражда се съсобственост върху вещта.” Неуредено е какво се случва ако преработващите са повече. Придобиващият собствеността дължи обезщетение  на основание неоснователно обогатяване. “Чл. 96. В случаите на предходните два члена, онзи, който стане собственик на новата вещ, дължи обезщетение за стойността на материала или за изработването, както и за другите вреди, ако има такива.” Ако това е препаботващият, обезщетението е в полза на собственика на материала и обратното. Ако има главен материал, собственикът му обезщетява собствениците на допълнителните материали. 

Присъединяването е способ за придобиване на собственост върху чужда движима вещ, която се прикрепва трайно като част към друга главна движима или недвижима вещ. За целта собствениците на двете вещи трябва да са различни и въпроса трябва да не е уреден с договор. По аналогия се прилага и за смесване на вещества. Трайно прикрепване е налице, когато вещите не могат да се разделят, без да се засегне главната. Коя вещ е главна се определя  с оглед на функционалното предназначение. Реално няма нов обект, няма и правоприемство. Способът е първичен. При отделяне на частта собствеността се възстановява. Собственикът на присъединената вещ има право на обезщетение. Чл. 97.  Когато чужда вещ е присъединена като част към главна вещ по такъв начин, че не би могла да се отдели без съществено повреждане на главната вещ, собственикът на тази вещ придобива правото на собственост и върху присъединената част, при задължение да обезщети нейния собственик. Чл. 98. Принадлежността следва главната вещ, ако не е постановено или уговорено друго.

Придобиване на безстопанствен недвижим имот - Чл. 13. ЗОС (2) Общината владее и управлява безстопанствените имоти на своята територия по ред, установен с наредбата по чл. 8, ал. 2. Следователно общината може да ги придобие по 10г. давност. Незаето наследство се придобива от държавата, с изключение на вещи, жилищата, ателиетата и гаражите, както и на парцелите и имотите, предназначени предимно за жилищно строителство, които стават собственост на общината чл. 11 ЗН. По чл.44, ал.2 от ЗЮЛНЦ имуществото, останало след ликвидацията на ЮЛ с нестопанска цел за общественополезна дейност се предава на съответната община. Държавата придобива и имуществото на политическа партия, прекратена с решение на съда. Земеделска земя, която не принадлежи на граждани, ЮЛ или държавата е общинска собственост. Държавни са горите и земите о горския фонд, които не принадлежат на ФЮЛ. 

Намерени вещи -  те не могат да се завладяват. Намерилият изгубена вещ е длъжен да я предаде на собственика й или на този, който я е изгубил, след заплащане на разноските и на възнаграждение. Изгубена вещ е движима вещ, владението върху която е изгубено поради невнимание, без да има отказ от собственост като при изоставените вещи. Непредаването на изгубена вещ е престъпление по НК чл.207 и заради това намерилият веща не може да я придобие по давност. Ако не е обещано друго възнаграждение, последното се равнява на 10% от стойността на веща. Ако не е известно кой е изгубил веща, тя трябва да бъде предадена в служба „Общинска собственост“ „чл. 88.ЗС  Когато собственикът и изгубилият вещта не са известни, онзи, който я е намерил, е длъжен да я предаде незабавно в съответната служба "Общинска собственост". Ако собственикът или изгубилият вещта я поиска в годишен срок от намирането, вещта му се предава срещу заплащане възнаграждение в размер 10% от стойността на вещта и разноските по пренасянето и пазенето.“ Веща се съхранява в общинската служба 1 година, стига да не е бързо разваляща се или да не изисква големи разходи, защото тогава се продава и се запазва само сумата. Собственикът може да си я получи като заплати разноските и възнаграждението. „Възнаграждението може да бъде намалено от съда с оглед на имотното състояние на изгубилия вещта или когато пълният размер на възнаграждението е прекомерно висок“. Ако веща не бъде поискана или не се платят разноски/възнаграждение, тя става собственост на общината по оригинерен начин и общината може да я продаде.  

Съкровище – Това са „заровените в земята, зазиданите или скрити по друг начин вещи, собственикът на които не може да бъде открит...“ Придобива се от държавата по първичен способ. Лицето, намерило съкровището, има право на възнаграждение 25% от стойността на веща и трябва в 7 дневен срок да уведоми най-близкия държавен или общински музей и да предаде веща. Културните ценности могат да са съкровища. Подлежат на регистриране и идентифициране, в противен случай не могат да се прехвърлят. Ако са със статут на национално богатство могат да се прехвърлят само с уведомяване на министъра на културата и така държавата може първа да ги придобие.  Собствениците на културни ценности трябва да полагат необходимите грижи по поддръжката им. Търговка дейност с тях могат да извършват само предварително регистрирани в ТЗ или ЗК лица. 

Относно лова и риболова – дивечът е частна държавна собственост, а рибните ресурси принадлежат на собственика на съответния обект. Чрез лова и риболова се осъществява производно придобиване чрез завладяване. Отстреляния  дивеч е собственост на ловеца само при спазване условията, определени от стопанстващия дивеча. Риболовецът е собственик на уловените организми, ако му е издаден билет/разрешително. Той може да задържи само до 2кг. пъстървови риби и  до 3кг. от др. вид. с изключение на единичен екземпляр с по-голямо тегло. Не може да ги продава.
### Придобиване чрез конфискация и отнемане в полза на държавата. 
Конфискацията има легално определение в НК Чл. 44. „Конфискацията е принудително и безвъзмездно отчуждаване в полза на държавата на принадлежащото на виновния имущество или на част от него, на определени имущества на виновния или на части от такива имущества. „ Това е имуществено наказание и се налага чрез присъда или АА.  Обикновено се определя като първичен способ. 

Изземването на вещите се изпълнява от Националната агенция за приходите (чл.416, ал.3 НПК). Държавата отговаря до размера на стойността на конфискуваното имущество за възстановяване на вредите, причинени с престъплението и задълженията на осъдения, възникнали до възбуждането на наказателното преследване, когато останалото му налично имущество не е достатъчно(чл.46 НК). 

**Конфискация има и по други НА освен НК.** 

КРБ Чл. 40 (2) Спирането и конфискацията на печатно издание или на друг носител на информация се допускат само въз основа на акт на съдебната власт, когато се накърняват добрите нрави или се съдържат призиви за насилствена промяна на конституционно установения ред, за извършване на престъпление или за насилие над личността. 

Закон за закрила на новите сортове растения и породи животни Чл. 52. (1) Всяко лице, което без разрешението на притежателя на сертификата извърши някои от посочените в чл. 18 действия, се наказва с глоба от сто до хиляда лева, а при повторно нарушение глобата е от хиляда до десет хиляди лева. Размножителният материал и в двата случая се конфискува.

Отнемането в полза на държавата е принудително и безвъзмездно отнемане в полза на държавата на имущество, послужило за извършване или получено в резултат на правонарушение. Това е имуществена мярка по НК чл. 53 Независимо от наказателната отговорност отнемат се в полза на държавата: а) вещите, които принадлежат на виновния и са били предназначени или са послужили за извършване на умишлено престъпление; б) вещите, които принадлежат на виновния и са били предмет на умишлено престъпление - в случаите, изрично предвидени в особената част на този кодекс. (2) Отнемат се в полза на държавата и: а) вещите, предмет или средство на престъплението, притежаването на които е забранено, и б) придобитото чрез престъплението, ако не подлежи на връщане или възстановяване. Когато придобитото липсва или е отчуждено, присъжда се неговата равностойност.  Налага се с присъда или АА, може и наред с наказанието. Може да е първичен или производен способ според това дали държавата придобива собствеността, без да има значение дали нарушителя е собственик. 

Закон за отнемане в полза на държавата на имущество, придобито от престъпна дейност. Чл. 3. „Производството се провежда, когато е установено, че дадено лице е придобило имущество със значителна стойност, за което може да се направи основателно предположение, че е придобито от престъпна дейност, и срещу него е започнало наказателно преследване за престъпление по НК…“ . "Значителна стойност" е стойност над 60 000 лв. Трябва да е придобито от престъпна дейност т.е. доколкото не е установен законен източник за придобиването му. Наказателното преследване трябва да е започнало по някое от посочените в чл.3 престъпления. производството започва/ възобновява се и когато наказателното производство не е започнало или започналото е прекратено поради това, че деецът е починал, след извършване на престъплението деецът е изпаднал в продължително разстройство на съзнанието, което изключва вменяемостта, или е последвала амнистия, наказателното производство е спряно на основание чл. 25 НПК (разстройство на съзнанието, деецът е лице с имунитет, разглеждането на делото в отсъствие на обвиняемия би попречило да се разкрие обективната истина).  

Редът за отнемането започва с проверки на органите на Комисията за установяване на имущество, придобито от престъпна дейност и събиране на доказателства. Органите са териториалните директори и инспекторите. Въз основа на резултатите от проверките се изготвя мотивирано заключение, в което се посочват видът и размерът на имуществото както и доказателствата. Комисията внася мотивирано искане = искова молба за отнемане в полза на държавата на имуществото в окръжния съд по постоянен адрес на лицето. Ответници са собственикът, наследниците му, др. лица, на които е прехвърлено такова имущество. Задължително участва прокурор. Решението на съда се обжалва по общия ред.      

Отнемане има и по ЗАНН на вещите “принадлежащи на нарушителя, които са послужили за извършване нарушение.. вещите, предмет на нарушението, притежаването на които е забранено.. вещите, които са били предмет на нарушението ”. По ЗАПСП чл.97 „..предметът на нарушението, независимо чия собственост е се отнема в полза на държавата…“, същата е разпоредбата на чл.81 ЗМГО. Сходни членове са чл.14 ЗПКМ, чл.112 ЗГ, чл.11 ЗЗащРаст, чл.97 ЗЛАХМ, чл.87 ЗЛовОДив, чл.124 ЗАДС, чл.233 ЗМитн., чл.20 ВЗ, чл.137 ЗДДС, чл.44 ЗТюнИ и др. 
## **Ограничения на правото на собственост**
### Ограничения на правото на собственост. Видове
Ограниченията на правото на собственост представляват установени от закона юридически забрани за извършване на определени действия, които по принцип се включват в съдържанието на правото на собственост. Тяхното установяване се налага от обстоятелството, че упражняването на правото на собственост като най-пълното и всеобхватно субективно вещно право може да засегне чужди интереси (не толкова на конкретно определени лица, колкото обществения интерес) и поради това се налага да се очертаят определени граници при упражняването на собственическите правомощия. В този смисъл общата правно-философска основа на въпроса за ограниченията на правото на собственост се базира върху конституционно установените граници за упражняване на субективните права, а именно повелята за ненакърняване на чужди субективни права и забраната за злоупотреба с право (чл. 57, ал. 2 КРБ). Идеята, която пронизва уредбата на ограниченията на собствеността е да се постигне баланс между интересите на отделния частен собственик (чиято собственост е обявена от чл. 17, ал. 3 КРБ за неприкосновена) и интереса на обществото.

Ограниченията на правото на собственост не бива да се отъждествяват с т.н. несъщински ограничения на собствеността, наричани в теорията „статични” ограничения на собствеността – напр. ограничения, засягащи правоспособността на субектите за притежаване на вещни права върху определени категории вещи, напр. върху обекти-публична държавна или общинска собственост, или ограничения във връзка с притежаване на наркотични вещества, оръжие и др. под. Законовите ограничения на собствеността са винаги свързани със самото упражняване на правото на собственост и не зависят от личността на титуляра на правото на собственост. В този смисъл същински са само тези ограничения на собствеността, които са функционалните ограничения и се проявяват при упражняването на едно или друго собственическо правомощие. Същинско ограничение на собствеността представлява и предвидената в чл. 17, ал. 5 КРБ възможност за принудително отчуждаване на имоти на ФЛ или ЮЛ за държавни или общински нужди срещу предварително и равностойно обезщетение.

От друга страна ограниченията на правото на собственост не бива да се смесват с ограничените вещни права (право на строеж, право на ползване, сервитути за преминаване, за водопрекарване и др.). Най-важната разлика се проявява в това, че срещу наложените от закона ограничения на собственика няма конкретно насрещно правоимащо лице, в полза на което да се признават определени правомощия върху имота на собственика. Напротив, при ограничените вещни права винаги са налице вещни правомощия в полза на конкретно определен титуляр на ограниченото вещно право, които той може да противопостави на „голия” собственик на имота.

Според основанието за предвиждането им законовите ограничения на собствеността се делят в теорията на три основни групи:

Първо, т.н. „съседски” ограничения на собствеността - тези, свързани с осигуряването на възможност за паралелно упражняване на правото на собственост върху съседни поземлени имоти. Съседски са законовите ограничения, свързани със забрана за застрояване на граничната линия и изискванията за спазване на нормативно установени отстояния между сградите.

Второ, т.н. публичноправни ограничения – тези, свързани с осигуряването на определени интереси на цялото общество; Публично-правните ограничения на собствеността са законови ограничения във връзка с благоустрояването на урегулираните поземлени имоти, осигуряване на защитата на природните ресурси чрез въвеждане на специфични охранителни зони, осигуряване опазването на движимите и недвижими културни ценности по ЗКН и др. Към публичноправните ограничения на собствеността се отнасят и специфични законови ограничения, наричани „сервитутни ивици” или „сервитутни зони”. Чрез предвиждането им законодателят въвежда специфичен правен режим около определени обекти, който се прилага по отношение на всички лица, притежаващи имоти или осъществяващи определена дейност в посочените зони. Сервитутни ивици се установяват около линейни обекти (стълбове с високо напрежение, газопроводи и др. под.) и те възникват като законова последица от прокарването на самото съоръжение. Сервитутната ивица не трябва да се смесва с поземления сервитут, тъй като тя не е вид субективно вещно право. Правният режим на сервитутната ивица като законово ограничение на собствеността включва възникване на права в полза на собственика на съответните съоръжения, както и задължения както за него, така и за собственика на прилежащия терен и за всички останали лица, които се намират в териториалния обхват на сервитутната ивица или сервитутната зона.

Трето, т.н. „естествени” ограничения на собствеността – такива, които произтичат от местоположението, физическите и функционални връзки при ползването на съседни или близко разположени недвижими имоти – напр., нуждата за прекарване на отклонения от централни канализационни, тръбопроводни и др. съоръжения през един имот, за да се свържат с инсталации в другия имот и т.н. От категорията на естествените законови ограничения на собствеността е и задължението на собственик на поземлен имот да не отклонява естествения ход на свободно течаща вода (вада, поток и др. под.).

Делим ограниченията на правото на собственост на общи и специални в зависимост от това, дали те се отнасят за всеки вид право на частна собственост и очертават границите на упражняване на собственическите правомощия, или засягат само отделни видове право на собственост, респ. само отделни собственически правомощия. 

Общите ограничения установяват пределите и рамката, до която собственикът може да се разпростре при упражняване на собственическите си правомощия. Общите ограничения са установени в разпоредбите на чл. 50 и 52 ЗС. Според чл. 50 ЗС собственикът на недвижим имот не може да извършва такива действия в своя имот, с които се създават пречки за използване на съседния имот, по-големи от обикновените”.  Разпоредбата се отнася за всякакви видове недвижими имоти – застроени или незастроени, в или извън строителните граници на населените места. „Пречките” могат да се изразят не само в активни действия, но и в бездействия. 

От категорията на общите ограничения е и законовата забрана за посаждане на дървета на определено отстояние от границата със съседния имот – чл. 52 ЗС. 

Специалните ограничения са тези, наложени по отношение на отделен вид собственост или спрямо отделни собственически правомощия. Напр., за държавната и за общинската собственост най-важните специални ограничения се съдържат в Конституцията. Според чл. 18, ал. 6 КРБ правото на собственост върху вещите, представляващи държавна и общинска собственост, следва да се упражнява в интерес на гражданите и на обществото. А чл. 140 КРБ предвижда, че правото на общинска собственост се упражнява в интерес на съответната териториална общност. Друг вид специални ограничения са тези, установени за отделни обекти на правото на собственост – напр. за правото на собственост върху културни ценности по Закона за културното наследство (задължение за съхраняване при определен режим; задължение за идентифициране и регистриране на културната ценност и др.), върху земеделска земя по ЗСПЗЗ – тя трябва да бъде ползвана по предназначение, а не да бъде застроявана, върху горите по Закона за горите – не могат да бъдат безогледно изсичани и т.н.

Специалните ограничения на собствеността с оглед на благоустройствени и здравни цели се уреждат с отделни закони – така чл. 53 ЗС. По ЗУТ, напр., тези ограничения са свързани напр., с изискване собственикът да спазва правилата и нормативите за застрояване на имота си – вж. чл. 31 и сл. ЗУТ, при преустройства на обособен обект на сграда-етажна собственост по чл. 185, ал. 2 и сл. ЗУТ, при делба на недвижими имоти – чл. 200-204 ЗУТ и др. 

Специално ограничение на разпоредителното правомощие на собственика е установено при извършване на действия на разпореждане със семейното жилище, което е лична собственост на единия от съпрузите (срв. чл. 23 отм. СК от 1985 г.). Според разпоредбата на чл. 26 от новия СК действията на разпореждане със семейното жилище – лична собственост на единия съпруг, се извършват със съгласието на другия, ако двамата съпрузи нямат друго жилище – обща или лична собственост на всеки един от тях. Когато липсва съгласие на съпруга-несобственик, разпореждането се извършва с разрешение на районния съдия, ако се установи, че то не е във вреда на ненавършилите пълнолетие деца и на семейството. 

Друг пример за специално ограничение на разпоредителното правомощие на собственика се съдържа в разпоредбата на чл. 33, ал. 1 ЗС. Съсобственик на недвиим имот не може да продаде идеалната си част на трето лице преди да предложи на останалите съсобственици да изкупят дела му. 

Пример за специално ограничение на правомощието «ползване» на собствената вещ се съдържа в разпоредбата на чл. 45, ал. 1, б. „а” ЗС, от която се извлича изрична забрана за всеки етажен собственик да използва или допуска да се използват неговите помещения по начин, който излага сградата на опасност от пожар или от значителни повреди. Ограничение на собствеността е и предвидената в чл. 45 ЗС възможност общото събрание на етажната собственост да вземе решение за изваждане на собственик, който е бил предупреден писмено от управителя, че ще бъде изваден от имота и ако и след това предупреждение не е прекратил нарушението по чл. 45, ал. 1 ЗС. 

Една голяма група ограничения на собствеността са свързани с установяване на юридическо задължение на собственика да дава достъп до имота си. Според чл. 51 ЗС когато за извършването на работи в един недвижим имот е необходимо да се влезе в друг имот, собственикът на този имот е длъжен да даде достъп за това. Конкретизация на тази разпоредба намираме в чл. 6, ал. 1, т. 12 ЗУЕС, която възлага на етажните собственици задължение да осигуряват достъп в своя самостоятелен обект или в част от него за извършване на необходимите проучвателни, проектни, измервателни, строителни и монтажни работи, свързани с поддържане, основен, текущ или неотложен ремонт, реконструкция, преустройство или обновяване на общи части или на други помещения. Конкретизация на общото ограничение по чл. 51 ЗС има и в редица други закони и те са установени като административноправни задължения за собственика на имота (напр. по Закона за здравето  - задължение за даване на достъп за дезинфекциране на помещения; по Закона за противопожарната охрана и др.). В западноевропейската теория тази група административноправни ограничения на собствеността се означава понякога като «публично-правни сервитути» (но това не означава отъждествяване на ограниченията на собствеността със сервитут).
## **Отчуждаване на недвижими имоти за задоволяване на държавни и общински нужди. Обезщетяване. Правни последици.**
Отчуждаването е конституционно заложено Чл. 17.  КРБ (5) Принудително отчуждаване на собственост за държавни и общински нужди може да става само въз основа на закон, при условие че тези нужди не могат да бъдат задоволени по друг начин и след предварително и равностойно обезщетение. Тази разпоредба ограничава неприкосновеността на частната собственост. Редът и условията за отчуждаване се уреждат със закон. Условията, уредени в Конституцията са: 

- нуждата да не може да бъде задоволена по друг начин;

- задължително обезщетяване; то трябва да е предварително, защото според РКС до обезщетяването собствеността не е на държавата; трябва да е равностойно, парично или натурално, но понастоящем е уредено само паричното;   


Отчуждаването по различните закони включва и други допълнителни изисквания. 

Отчуждаване по ЗДС. За да се реализира такова трябва да е в.в.с. и подробен устройствен план. ЗДС Чл. 32. Имоти и части от имоти - собственост на ФЮЛ, могат да се отчуждават принудително за задоволяване на държавни нужди, които не могат да бъдат задоволени по друг начин, след предварително и равностойно обезщетение.(2) Равностойното парично обезщетение се определя в съответствие с предназначението на имотите преди влизането в сила на ПУП, съответно преди одобряването на ПУП…Мероприятията, за които може да бъде отчужден имот, са изброени в ЗУТ Чл. 205 1. за изграждане и реконструкция на транспортната техническа инфраструктура, преустройство на транспортно-комуникационни мрежи и съоръжения - пътища, улици, площади, надземни и подземни трасета на железопътни и трамвайни линии и съоръжения към тях;2. изграждане и реконструкция на други мрежи и съоръжения на техническата инфраструктура - водоснабдяване, канализация, пречистване на питейни и отпадъчни води, електрификация, топлофикация, газификация, електронни съобщителни мрежи и други;3. за осъществяване на дейности по опазване на околната среда и природните ресурси, геозащитна дейност, укрепване на бреговете, както и за благоустройствени дейности - озеленени площи за широко обществено ползване, водни площи и течения, гробищни паркове и третиране на битови отпадъци; 4. за изграждане на обществени обекти на здравеопазването, социалното подпомагане и образованието. Имотът трябва да е предназначен за държавни нужди, обуславящи възникването на публична собственост. Имотът може да е на ФЮЛ, може да се отчужди и част от имот Чл. 206 ЗУТ. Ако собственикът учреди право на строеж в полза на държавата, отчуждаване не се състои. Чл. 207 ЗУТ. 

Редът за отчуждаване е следният. Производството започва с мотивирано искане на заинтересованото ведомство отчуждаване до министъра на финансите и до министъра на регионалното развитие и благоустройството. Отчуждаването може да е на етапи или изцяло. МФ се произнася по финансовата обосновка, а МРРБ по допустимостта (чл.34 ЗДС). По предложение на двете министерства МС издава решение за отчуждаване на имоти и части от имоти - частна собственост, предназначени за изграждането на национални обекти ( Чл. 34а). В останалите случаи отчуждаването се извършва със заповед на областния управител.  Връчва се на собствениците по реда на ГПК. Заповед или решението се обнародва в ДВ. Заповедта се обжалва в 14 дневен срок пред съответния адм. съд, а решението на МС пред ВАС. Задължително по производството се призовава инвеститорът, а всички срокове са изключително кратки. 

Обезщетението е парично, определя се в съответствие с предназначението на имотите преди в.в.с. на ПУП въз основа на пазарните цени на имоти с подобни характеристики и местонахождение. Ако няма такива се прилагат допълнителните правила на ЗДС, ЗГ и ЗСПЗЗ. Обезщетението се внася от инвеститора по банкова сметка на правоимащите, а те се уведомяват чрез публикации в 2 централни и един местен ежедневник.  Ако имотът е ипотекиран, съответната част от обезщетението се плаща първо на ипотекирания кредитор. Ако съществува друга вещна тежест – сумата се внася в банка и служи за обезпечаване на вземането.   

Имотът се смята за отчужден от датата, на която е изплатено обезщетението (чл.39 ЗДС). Ако имотът е единствено жилище, се завзема 3 месеца след плащането на обезщетението. Държавата придобива имота производно, но чист от тежести (чл.41 , ал.3 ЗДС).  

Отмяна на отчуждаването може да има по иск на собственик до адм. Съд или ВАС ако до 6 месеца след в.в.с. на решението/заповедта не е преведено обезщетението. Отмяна има и ако в 3 месечен срок мероприятието не е започнало или имотът не се ползва по предназначението, за което е отчужден – иска се отмяна от областния управител, той изпраща искането до МРРБ , той предлага на МС и се отменя. Държавата дължи обезщетение за вредите, а собственикът дължи обезщетение за подобренията в размер на по-малката сума от разноските и увеличената стойност. 

Отчуждаване по ЗОС. Важат условията за в.в.с. ПУП, мероприятията по ЗУТ, но ако са минали 10 г. от в.в.с. на плана, може да се иска изменянето му. В плана имотът трябва да е предназначен за изграждане на обекти публ. ДС. Отново може да е на ФЮЛ. Важат правилата за част от имот. Не се извършва отчуждаване ако общината придобие имота чрез замяна с общински имот, учреди се ограничено вещно право в нейна полза или по Чл. 199. ЗУТ (1) Държавата и общината имат право на предимство пред трети лица, които не са съсобственици, да изкупят недвижим имот по пазарни цени в случаите, когато по ПУП същият е предвиден за изграждане на обект - публична държавна или публична общинска собственост. 

Редът започва с публикуване на обявление от кмета за предстоящо отчуждаване на интернет страницата на общината, 2 централни ежедневника,1 централен, сградата на общината(кметството или района). Обявлението съдържа предназначението на имотите, основанието за отчуждаването, вид, местонахождение, размер и собственици на имотите, размер на обезщетенията. Не по-рано от 1 месец след обявлението кметът издава заповед за отчуждаване, която посочва данните от обявлението + банката, в която ще се внесат обезщетенията и дата на плащането им. Заповедта се връчва по реда на АПК. Може да се обжалва пред адм. Съд по местонахождение на имота до 14 дни. Ако се обжалва само размера на обезщетението, изпълнението не се спира. Производството пред съда трае до 2 месеца и решението е окончателно. След издаване на заповедта до 1 седмица  кметът публикува обявление в 2 централни ежедневника и един местен и уведомява с него собствениците за банката и датата на изплащане на обезщетенията. 

Обезщетението е парично, по пазарни цени към деня на издаване на заповедта или съдебното решение. Не се дължи обезщетение за незаконно построени сгради и подобрения в имота. За ипотека и др. тежести е същото. 

Имотът се смята за отчужден от датата, на която е преведено обезщетението. Важи правилото аз единствено жилище. Ако собственикът не може да бъде установен или съществува спор за правото на обезщетение, обезщетението се внася в банка по сметка на общината. Производно придобиване. Отмяната и последиците от нея са същите. 

ЗУТ дава специална уредба на отчуждаването на част от поземлен имот. Чл. 209. (1) Условията и редът за принудително отчуждаване по Закона за държавната собственост  не се прилагат, когато се отчуждават части от поземлени имоти за разширяване елементите на транспортната инфраструктура - автомагистрали и пътища от републиканската пътна мрежа, железопътни линии и гари, летища, пристанища, при което имотите могат да се ползват по предназначението си, което са имали преди отчуждаването. Отчуждаването става със заповед на областният управител или кмета. Парично обезщетение, счита се, че имота е отчужден от превеждането на обезщетението.     

Земеделски земи се отчуждават по ЗОС и ЗДС, но след заключение на министъра на земеделието и храните по ЗСПЗЗ. Имоти по ЗВ се отчуждават при някои допълнителни условия. Чл. 33. (1) Упражняването на правото на собственост може да се ограничава в следните случаи: 1. при извършване на проучване и добив на подземни води и водовземане на изворни води в имот, частна собственост; 2. при изграждането на нови обекти, свързани с ползването, опазването или със защитата от вредното въздействие на водите, както и за по-целесъобразното оползотворяване на водните ресурси; 3. в границите на санитарно-охранителните зони на съоръженията за питейно-битово водоснабдяване и за минерални води. (2) Ако осъществяването на мероприятията по ал. 1 трайно лишава собственика от ползването на целия имот или на част от него, същият се отчуждава принудително по реда на Закона за държавната собственост. Освен това отчуждаване може да има и ако е необходимо по-целесъобразно оползотворяване на ресурси или когато се налага изграждането на нови обекти, свързани с опазването или със защитата от вредни въздействия на водите. Основание за принудително отчуждаване са  утвърдени водостопански планове, съдържащи технико-икономически изследвания, доказващи, че нуждата не може да се задоволи по др. начин. 

По ЗОЗЗ се отчуждава  с в.в.с. решение за промяна а предназначението на земеделската земя. По ЗЗТер. Отчуждаването е с цел разширяване и включване на нови територии. По ЗПБог. концесионерът (титулярът на разрешение за проучване и позлване) и собственикът трябва да сключат договор за учредяване на право на ползване  на концесионера. Ако двете страни не постигнат съгласие за договора, въпросът се отнася до съответния орган, който прави искане за отчуждаване по ЗДС чрез областния управител. Ако до 3 г. след отчуждаването, концесионерът не е предприел действия по изпълнение на работния проект, може да се иска отмяна.
