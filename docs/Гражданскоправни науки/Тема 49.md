# **Права върху обекти на индустриалната собственост – търговски марки, промишлени образци и др. Защита. Договор за лицензия.**
## **Права върху обекти на индустриалната собственост – търговски марки, промишлени образци и др.** 
### Изобретение
Ключов обект на интелектуалната собственост (на индустриалната собственост). В патентното право има 2 обекта на закрила – изобретението и полезния модел (обектите на индустриалната собственост са повече – фирма, търговска марка и т.н.). Основният нормативен източник е законът за патентите и регистрацията на полезните модели. Може да се твърди, че понятието изобретение е една от най-спорните части в цялата материя на интелектуалната собственост. Не съществува общоприета и утвърдена дефиниция нито в международното, нито във вътрешното право. Независимо от това, обектът на закрила следва да бъде определен от патентното право, да бъде индивидуализиран и тази необходимост се признава и от континенталната и от англо-саксонската правна система. В англо-саксонската правна система изясняването на това недоктринално изяснено понятие, поради спецификата на тази система, по-скоро се извършва от съда. В континенталната правна система, определянето на обекта е обект на законодателството и на правната доктрина. 

Понятието за изобретение следва да се определя от теорията и практиката, а признаците на патентноспособното изобретение се уреждат по нормативен път. Независимо от казаното по-горе, бихме могли да възприемем опита за такова определение на проф. Павлова -  изобретението може да се определи като идея в резултат на интелектуална, творческа и изобретателска дейност, като преобладава разбирането, че тази идея се състои в използването на природни сили и технически средства за постигане на технически ефект или технически прогрес. Определянето на обекта на закрила е от изключително значение поради опитите в последното десетилетие за разширяване на границите на кръга на патентованите изобретения –  компютърните програми и бизнес моделите. Повечето законодателства са възприели следния подход при определянето на обекта. Първата стъпка е отграничаването на изобретението от нематериалните блага, които не се считат за изобретение и които поради това са изключени от обхвата на патентноправната закрила. Втората стъпка при определянето на обекта на закрила е отграничаването на изобретението от патентноспособното изобретение. Не всяко изобретение е годно да получи правна закрила. В законодателните подходи е възприето, че трябва да се следва сходен модел на определяне на положителни предпоставки и изисквания към патентноспособното изобретение – новост, изобретателско равнище и промишлена приложимост. Непатентноспособността определя отрицателни критерии, чрез които определени изобретения се изключват от патентна закрила, независимо от това, че могат да отговарят на положителните и критерии – новост, изобретателско равнище и промишлена приложимост.
### Видове изобретения
Най-важната класификация е с оглед предмета на изобретението. Предметът е от значение при заявяването и определянето на претенциите и във връзка с обхвата на правната закрила. От гледна точка на този критерии, изобретението може да бъде:
### Изобретение за продукт
Най често срещано и масово изобретение. То може да бъде:

Изобретение за устройство

Предметът се характеризира с определени конструктивни елементи и тяхното взаимодействие, чрез което се постига техническият резултат. Друг белег може да е материалът, който е използван, особеното разположение на елементите и т.н.

Изобретение за вещество

Предметът се характеризира с елементите от неговия състав и комбинацията между тях. Изобретението за вещество може да се отнася до химични съединения, до сплави, а и до вещества, получени при ядрен синтез.
### Изобретение за метод
Методът е процес, който протича последователно във времето и на базата, на който може да се осъществи определен резултат. В зависимост от естеството на въздействието, изобретението може да бъде за механични методи, физични методи или химични методи. Изобретението може да бъде основно и допълнително. И двете трябва да отговарят на изискванията на закона – чл. 6 от закона за патентите и регистрацията на полезните модели. Допълнителното изобретение се намира във връзка с основно изобретение, за което е издаден патент, като попълва или усъвършенства основното. Допълнителното изобретение може да се използва, независимо, че за него се издава патент, само със съгласието на патентопритежателя на основното изобретение или ако за това използване бъде допусната принудителна лицензия (тя се сключва независимо от волята на патентопритежателя, по силата на административен акт на Патентното ведомство). Допълнителното изобретение става самостоятелно при прекратяването на патента за основното на основания, които не са свързани с допълнителното изобретение – изтичане на срок за закрила, отказ от патент и т.н. 

### Доктрина на техническия ефект
Законодателната техника следва 2 стъпки – първата стъпка е с нематериални блага, които не се считат за изобретения по силата на закона. Не се считат за изобретения – откритията (установяване на съществуващи в природата и живота закономерности, свойства и явления), научните теории (липсва елемент на въздействие върху материалния свят) и математическите методи (липсва технически характер). На второ място законът обявява, че не са и не се считат за изобретения резултатите от художественото творчество – това е ясно и разбираемо. Те представляват произведения на литературата, науката и изкуството и се защитават от авторското право. Не се счита за изобретение и предоставянето на информация. Информацията е общодостъпна. Представянето на информация не се защитава и от патентното и от авторското право. Има специални правила за т.нар. „бази данни“. Според закона, не се считат за изобретения плановете, правила и методи за интелектуална дейност, за игри или за делова дейност и компютърните програми. Тази теза в закона, която е заимствана от Европейската патентна конвенция, не е еднозначна, особено по отношение на бизнес методите, финансовите методи и компютърните програми. Безспорно е, че и бизнес методите и формалните методи влизат във формалната хипотеза на закона (плановете, правила и методи за интелектуална дейност, за игри или за делова дейност и компютърните програми). В други страни, макар тези нематериални блага да са изключени от закрила, ведомствата им издават патенти за тях. Спорни са ползите от осигуряване на толкова широка закрила. Патентната закрила на финансовия метод не е фактор за иновации във финансовата индустрия. Изказват се противоречиви мнения от ползите за финансовите пазари и собствените предприятия, които извличат от патентите върху плановете. Плановете, правила и методи за интелектуална дейност, за игри или за делова дейност и компютърните програми са изключени като нематериални блага, които не са защитени. Тенденцията ще върви contra lege и ще следват успешни опити за получаване на патент върху такива обекти, които представляват методи. Компютърните програми също са изключени от чл. 6 и са подведени като нематериални блага, които не са изобретения. Патентната закрила не е подходяща за компютърните програми. В нашето интелектуално право, компютърната програма се защитава като обект на авторското право и сродните му права – чл. 3, ал. 1 от ЗАСП. Изборът на авторското право на закрила не решава въпроса за отхвърлянето на покровителството на компютърните програми чрез издаването на патента. Възможност за регистрация на компютърна програма, макар и несамостоятелно, дава доктрината на техническия ефект. Тази доктрина е нормативно материализирана в чл. 6, ал. 3 от закона за патентите и регистрацията на полезните модели. Според този текст, всички обекти, които законът не счита за произведения, не се прилагат доколкото се иска правна закрила за самите тях като такива. Ако има устройство, хардуер, което функционира с помощта на компютърна програма, софтуер, доколкото се търси закрила за съвместното действие на хардуера и софтуера. Тенденцията в европейската практика е тенденция за по-сериозно влизане в тази вратичка в континенталната система, според която компютърната програма не подлежи на патентна защита. Европейското патентно ведомство – изключването на компютърните програми от патентна закрила се отнася само до онези от тях, които нямат технически характер – последиците от това разбиране е, че програмите се смятат за патентноспособни изобретения, когато притежават технически характер. Патент следва да се издава за програмния продукт, а не за процесите, за които се издава програмата. Компютърните програми са изключени от европейското законодателство и националното законодателство, то патентоването на тези програми, се налага в практиката на Европейската патентна организация. ЕПО възприема, че компютърната програма може да се счита за произведение, когато достига допълнителен технически ефект, който надхвърля обикновеното въздействие между програмата и компютъра. Защитата на компютърната програма според авторското право не е особено адекватен и възможен режим с вътрешни противоречия. 
### Патентоспособност
Патентноспособно е всяко произведение, което може да бъде обект на правна закрила според определен патентен закон или международен договор, защото отговаря на съответните материалноправни предпоставки. Патенти се издават само за изобретения, които отговарят на предвидените в закона кумулативни критерии – да са нови, да имат изобретателска стъпка и да са промишлено приложими.
### Промишлена приложимост и новост
Новост

Изобретението е ново, ако не е част от състоянието на техниката. Състояние на техниката е един от специалните юридически термини на патентното право и има своето съдържание в чл. 8 от закона за патентите и регистрацията на полезните модели. Състоянието на техниката включва всичко, което е станало общодостъпно чрез писмено или устно обяснение, използване или разгласяване по друг начин, където и да е по света, преди датата на подаване (приоритетната дата) на заявката за патента. Общодостъпно – като характеристика на състоянието на техниката означава да е достигнало до неограничен кръг от лица. Информираността и знанието на отделно лице за съдържанието на техниката не опорочава неговата новост. Първото изискване към състоянието на техниката е знанието да е общодостъпно, без значение е начинът, по който е станало такова (писмено обяснение, описание – писмено следва да се тълкува разширително – от публикации в списания, база данни и други, печатни публикации, излагането на техническата същност на произведението в писмена или друга форма, патентни бюлетини и др). Публикациите опорочават новостта от момента, в който станат общодостъпни – от датата на тяхното публикуване или предоставянето им като информация за използване от публиката – при литературните източници от датата за подписване на печат. Ако са посочени месец или година, за момент на разгласяване се приема последния ден от периода. Общодостъпността може да е факт и чрез устно обяснение. Включва се разгласяване, демонстрация и т.н. Общодостъпността може да е факт чрез използване. Използването може да бъде внедряване в производството, открито използване и търговия с предмети, които разкриват достатъчно техническата същност на изобретението. Или чрез разгласяване по друг начин където и да е по друг начин. разгласяването трябва да е такова, че изобретението да може да бъде разбрано и приложено от специалист в областта, без да черпи други сведения за изобретението. Заявките за патенти опорочават новостта, защото са част от съдържанието на техниката. Ако е продадена заявка, въпреки че тя не се разгласява в един определен период от време, законът предполага и приема, че подадените вече заявки са част от състоянието на техниката – опорочават новостта. Съдържанието на националните заявки за патент, европейските и международни заявки за патент, по които РБ е страна са състоянието на техниката, ако бъдат публикувани в специалния бюлетин на патентното ведомство. Заявките пред българското патентно ведомство не се публикуват, но се включват към източниците от момента на подаването им, при условие че бъдат публикувани. Датата на разгласяването на българските патенти е датата на тяхното заявяване, въпреки че заявката се публикува 18 месеца след нейното подаване. 

Примишлена приложимост

Промишлено приложими са изобретенията, чиито предмет може да бъде произвеждан или многократно използван, в който и да е отрасъл на промишлеността или селското стопанство. Промишлено е всичко, което е в масово производство. чл. 10 дефинира промишлената приложимост – „който и да е отрасъл на промишлеността и селското стопанство“ – не са включени транспорт, здравеопазване, образование, култура. Използвани в тези области изобретения са промишлено приложими, само ако предметът им се произвежда в промишлеността и селското стопанство.
### Привилегия на новостта
Фактически състав на разгласено под някаква форма произведение, което не опорочава новостта към заявката. Разкриването на произведението не влияе на новостта, когато е направено 6 месечен срок преди датата на заявката и е следствие от (1) очевидна злоупотреба по отношение на заявителя или предходния притежател на правото на заявяване; (2) излагането на изобретението на призната или официална изложба от заявителя или предходния притежател на произведението. Имаме два фактически състава – (1) и (2). Разкриването на тези 2 хипотези не влияе на новостта, ако заявителят декларира и представи доказателства за това. Една от особеностите на нашия закон за патентите и регистрацията на полезни модели – чл. 8 – абсолютна световна новост. Това изискване прави тежка, бавна и трудоемка експертизата, която трябва да извърши патентното ведомство. При подадена заявка, то трябва да извърши проверка в огромен информационен масив.
### Изобретателска стъпка/неочевидност
Изобретението има изобретателска стъпка, когато не произтича по очевиден начин от състоянието на техниката за специалиста в областта към датата на подаване (приоритетната дата) на заявката. Критерият „изобретателска стъпка“ се нарича още неочевидност на изобретението. Необходимостта от въвеждането на този критерии е последица от проявилата се още в началните години на патентна закрила тенденция към нарастване на броя на заявките за патенти, които се отнасят до незначителни усъвършенствания на вече патентовани изобретения. Пускането на пазара на нов материал със значителна вероятност може да се очаква, че при такова пускане ще последват заявки за патентоване на познати продукти при използване на новия материал. Проблемът е възникнал във връзка с един патент на звънче за врата в Америка, направено от керамика, а не от метал. Това е първият случай, при който патентното ведомство на Щатите отказва да издаде патента – трябва да е налице неочевидност. Изобретението може да се характеризира като ново стъпало в техническото развитие. Без наличието на този критерии и с възможност за получаване на закрила за обекти, които нямат качеството изобретателска стъпка, би се получила неоправдана закрила за заявителя, изразяваща се в неговото изключително право да използва един обект и да забрани на всички останали лица да го използват, въпреки че обектът не притежава качествата неочевидност/ изобретателска стъпка. Изобретението трябва да е неочевидно за специалист в областта (определяне на конкретно ниво на знание, чрез което да се прецени неочевидността на изобретението). Специалист в областта – добър специалист в съответната област на техниката, който има необходимите знания и отлично умее да прилага известните технически средства. Такова лице, такъв специалист трябва да не може да изведе изобретението от състоянието на техниката към момента. Ако е налице този обективен критерии – такова лице не може да изведе изобретението от състоянието на техниката към момента – тогава ще е налице материалноправната предпоставка изобретателска стъпка. Законът изисква изобретателската стъпка към датата на подаване на заявката да не може да се изведе от състоянието на техниката (чл. 8). За разликата от разбирането за състояние на техниката по отношение на новостта, при изобретателската стъпка има значение единствено и само състоянието на техниката, която включва всичко, което е станало общодостъпно чрез писмено, устно или по друг начин… без обаче законът да препраща към подадените заявки за патенти. Ако новостта бъде преценявана въз основа на всичко, което е устно/писмено или по др. начин разгласено, плюс подадените заявки, то изобретателската стъпка ще се преценява от гледна точка на това дали специалист в областта може да изведе изобретението въз основа на това, което е разгласено, но няма да се вземат предвид вече подадените заявки за патенти, независимо, че те в по-късен период могат да бъдат разгласени.

Тези 3 материалноправни предпоставки очертават патентноспособността на произведението. Общоприето понятие за изобретение няма. Изключително важно за практиката е да се определи кой е обектът на закрила – по линия на законодателството в континенталната система и на практиката по англо-саксонската система. Повечето законодателства възприемат следния подход – на принципа на ограничението – нематериални блага, но не са изобретения. Когато този ред е ограничен – непатентноспособност – това са изобретения, но законът им отказва защита, поради различни мотиви (накърняване на добрите нрави – морална неприемливост на монопола). След като се изключат тези 2 компонента (нематериални блага, които не са изобретения и такива, които са изобретения, но законът им отказва защитата) минаваме към трите материалноправни предпоставки – новост, промишлена приложимост и изобретателска стъпка.  Ако си публикувал в книга идеята си – губи се новостта и не може да имаш патент.
### Непатентоспособност
ЗПРПМ не предвижда възможност за издаване на патент на всяко изобретение. Патентоспособността на изобретението, както вече отбелязахме, може да се разглежда като съвкупност от изисквания, на които трябва да отговаря изобретението, за да получи патент, и освен това принципната възможност да се получи патент съгласно националния патентен закон. Тъй като липсва единно понятие, както доктринерно, така и нормативно, за изобретение освен положителните материалноправни предпоставки – новост, промишлена приложимост и изобретеателска стъпка, законодателите изключват определени обекти от този кръг. Първият беше чл. 6 ЗПРПМ и който определяше кои обекти не са изобретения. С института на непатентоспособност законът прави следващата крачка. Той определя определени изобретения като непатентоспособни и им отказва правната закрила чрез патент. Нормативната упора на непатентоспособността е в чл. 7 и чл. 7а ЗПРПМ. Патенти не се издават за изобретения, чието ползване би нарушило обществения ред и здравето – в това число методи за клониране на хора, за произвеждане на ембриони с търговски цели и др. Точка втора изключва методи за лечение на хора и терапия по хирургичен път. Изключени са сортовете растения и породи животни и биологичните методи за произвеждането им. Три групи изобретения са посочени. 

Най-голямо значение има понятието нарушаване на обществения ред и добрите нрави. Съдържанието на тази забрана би могло да намери легално тълкуване в чл. 36 от една особено важна директива 98/44 относно правната закрила на биотехнологичните изобретения. В този текст защитата на обществения ред и добрите нрави включва защитата на живота или здравето на човека, животно или растение, както и избягването на нанасянето на сериозни щети на околната среда. Преценката би трябвало да се извърши за всеки отделен случай, като при всеки такъв обаче трябва да се има предвид и нормата на чл. 7, ал. 2, според която отказът на патентната закрила не може да се основава единствено на съществуващата законодателна забрана за използване на изобретението. Примери могат да се дадат много в тази посока – напр. забраната за използване на взривни вещества. Така или иначе сериозният въпрос, който се поставя в съвременната доктрина, практика и законодателство, е във връзка с противоречието на изобретение и търговското им използване с обществения ред и морала в резултат на развитието на биотехнологиите, тъй като то създава възможностите за създаването и модифицирането на живи организми. 
### Закрила на нови сортове растения (UPOV) и породи животни
От 80-те години досега съществува и теоретичен спор до каква степен и доколко създаването и модифицирането на живи организми е патентоспособно. В монографията на Живко Драганов са дадени няколко примера как се развива теорията и практиката в тази посока. Основна роля за патентна закрила в тази сфера има едно решение на върховния съд на САЩ от 1980г. То прави значим пробив в съществуващата до този момент пълна забрана. Предметът на спора в това дело е предоставянето на патент за закрила на бактерия, която се храни с нефт и така разгражда нефтени разливи. С минимално мнозинство (5 на 4) съдът решава в полза на патента. Патентът не следва да е живи и неорганични неща, а за естествено съществуващи и създадени от човека изобретения. Според решението за изобретение следва да се разглежда всичко, което е направено от човека с изключение на хората като такива. САЩ ако се позволи да защити жив организъм, както този случай, то всички други държави, които не позволяват такава закрила, биха изостанали много в своето научно техническо развитие. Като последица от това решение съдилищата в САЩ започват по-широко да прилагат патентите и закрила на по-сложни форми на живот. 

Един от основните правни актове, с който се цели патентна закрила в рамките на ЕС е Директива 98/44 относно правната закрила на биотехнологичните изобретения. Разпоредбите й възприемат правилото на ЕПВ за изключване на патентна закрила за изобретение, когато търговското им използване би влязло в противоречие с обществения ред и добрите нрави. Дава в чл. 36 и легално тълкуване за разбиране на обществения ред и добрите нрави. Самата директива изброява примерни такива изобретения, което изброяване дословно е изнесено в разпоредбата на чл. 7, ал. 1, буква а-г в ЗПРПМ, а именно процеси за клониране на човек, за изменение на генетична идентичност, заложена в човешкия зародиш, процеси за изменение на генетичната идентичност на животните, което причинява страданието им без особени ползи за обществото. Претендирания обект за защита е живо същество с промяна в генетичната му идентичност. С това се опитахме да изчерпим въпроса за непатентоспособността на този вид изобретения. 

На второ място законът изключва от патентоспособността терапевтичните и хирургичните методи за лечение на хора и животни и диагностичните методи. Една от причините за това е, че те трудно могат да изпълнят критерия за промишлена приложимост. По-сериозната причина е, че в противен случай патентното право би затруднило практикуването на медицината. Това е така заради изключителния характер на патентното право – правомощието да използва изобретението, да се разпорежда с него и да забрани на всички трети лица да го използват. Очевидно забраната на голям кръг от лекари да използват терпевтични и диагностични методи би накърнило общественото здраве. Тук не е предмет живо същество, а потенциалния проблем е в частния монопол върху методи. Все пак тук не попадат веществата, използвани при тези методи, нито инструментите, използвани за прилагането им. Освен това, тъй като сме на терена на медицината, веднага трябва да направим ограничението, че цялата индустрия на фармацията е защитима – лекарствата са годен обект на патентна защита. 

На следващо място законът изключва от патентоспособност сортовете растения и породите животни. През 50-те и 60-те различни държави използват специални права върху сортовете растения. Понастоящем у нас сортовете растения и породите животни се ползват със самостоятелна закрила по ЗЗНСРПЖ (закрила на нови сортове растения и породи животни). В детайли по отношение на обектите няма да влизаме и тази част от въпроса може да я считате на този етап за отпаднала. Разбира се, препоръчвам ви да обърнете внимание и да видите регулацията в този закон. Изясняването на предмета е много технически и научен и много далеч от хуманитарната ни представа. Не бива да прекалявам с волностите към малко по-точните науки. Защитата се получава на базата на серитификат.
### Патентоспособност на биотехнологичните (генноинжинерните) продукти и методи
Следваща група изключени от патентна защита – биологичните методи за произвеждане на растения и животни. Независимо от това дали методът е биологичен според Директивата той ще бъде патентоспособен ако включва микробиологичен или друг продукт, получен в този процес – това е заложено и в чл. 7а ЗПРПМ. Съгласно параграф първи, т. 1 от ДР ЗПРПМ биологичният процес е процес за производство на растения или животни, ако се състои изцяло от естествения явления като кръстосване и подбор. Но ако се използва микробиологичен процес, може. Това е този, който води до получаване на биологичен материал (т. 2). Трудно може да бъде установена точната граница между микро- и макробиологичните процеси. С това приключваме с непатентоспособността.

През 1988г. патентното ведомство на САЩ издава патент за т.н. харвардска онкомишка. Това е генна модификация на мишката, която й причинява рак. Изобретението е насочено срещу рака на гърдата. Следва ли да се допусне патентна закрила на по-висши форми на живот, когато отговарят на критериите за патентоспособност? Вторият случай, който трябва да се разгледа е, оправдана ли е закрилата на такъв тип изобретение предвид възможните страдания, които могат да бъдат причинени на живите организми. Патентното ведомство на САЩ издава патент за въпросната онкомишка, отговаряйки положително на въпросите. Опитът това изобретение да бъде регистрирано в Канада не успява, тъй като ВС се произнася, че по-върховните форми на живот са непатентоспособни – само изделия (нежива материя) и вещество (компоненти и субстанции). Борбата продължава в Европейското патентно ведомство (ЕПВ). То приема, че онкомишката не представлява порода животни, които са изключени от патентоспособността (със специален закон). ЕПВ решава, че полезността на изобретението и вероятните съществени ползи за медицината надделяват над моралните съображения за причинените страдания на животното. Същественото е, че първо се потвърждава практиката живи организми и висши животни да бъдат патентовани. ЕПВ отказва патентна защита на мишка с ген, който предпазва окапването на козината. Преценя, че страданието на животното е по-голямо отколкото ползите за обществото.

За да е ясно определено разбирането за новия обект на закрила всички законодателства определят какво разбират за това що е изобретение и ограничават обектите, които не считат за изобретение (чл. 6 на нашия закон) и тогава следва още едно ограничение на онези обекти, които са изобретения, но не подлежат на патентна закрила. Критерият е реалното или потенциалното противоречие с обществения ред и добрите нрави. Все по-тясно се тълкува този критерий и се допускат все повече и повече патенти. Втората категория изключения са такива, при които самото изобретение няма противоречие с обществения ред и добрите нрави, но получаването на монопол върху него би противоречала на това. И третия – животните и растенията, които си имат отделна собствена закрила по ЗЗНСРПЖ.
### Полезен модел. Същност.
Полезният модел е вторият ред на закрила в индустрията след закрилата на изобретението чрез патент. Такава закрила е установена във всички страни на континентална Европа, без Люксембург, отсъства във Великобритания и САЩ. Стремежа да се обхванат от патентното право резултатите от техническо творчество на по-ниско ниво. Основното различие на патента от полезния модел е по-малкото изискване спрямо степента на техническо творчество (по-ниското равнище на изобретателска стъпка) и по-краткия срок на действие на изключителното право върху тях. Полезният модел е регламентиран в закона за патентите и регистрацията на полезни модели – чл. 73. 

Правната закрила на полезния модел се предоставя чрез регистрация в Патентното ведомство. Тя има действие по отношение на трети лица от датата на публикацията в официалния бюлетин на патентното ведомство. Материални предпоставки – нови, промишлено приложими и имат изобретателска стъпка. Със самото развитие на института на регистрация на полезни модели е минал през няколко фази. Първи етап – нов тип технически решения, конструктивни подобрения – полезни модели са само изделия и технически модели, поетапно усъвършенствания към тях. Ограниченията започват да отпадат и тенденцията е да се регистрират всички обекти, които отговарят на материалноправните предпоставки. Нашият закон не е стигнал до край и ограничава, но не толкова стриктно, обектите, които могат да се регистрират като полезни модели. 

Новост – счита се за нов, ако не е част от състоянието на техниката. Състоянието на техниката при полезния модел включва всичко, което преди датата на подаване на заявката за полезен модел, преди датата на приоритета, е станало общодостъпно чрез използване в РБ, чрез писмено или устно описание или по друг начин, където и да е по света. При полезния модел новостта ще бъде опорочена, ако е полезният модел е използван в РБ (териториална ограниченост), но е въведена абсолютна световна новост. В отграничение от изобретението, доста по-либерален е режимът на разкриване на новостта, което не влияе на самата новост. За разлика от изобретението, където този гратисен период е 6 месеца, при полезният модел е 12 месеца. От гледна точка на фактическите състави, които не опорочават новостта в рамките на този 12 месечен период, е на второ място (ако трето лице при очевидна злоупотреба разгласи новостта), няма да бъде опорочена новостта на полезния модел, ако той бъде разгласен, разкрит от заявителя или неговия праводател – законът не уточнява в каква форма. При полезният модел всяка форма на разкриване от заявителя или неговия праводател няма да опорочи новостта. Тази разлика е много важна, тъй като ако сме в хипотезата на опорочена новост на изобретението, няма пречка да поискаме защита. Ако сме в подали заявка за изобретение да се трансформира в заявка за полезен модел, ако нямаме отказ за опорочена новост.

Изобретателска стъпка – лице с обичайни знания и умения в областта не може да го осъществи въз основа на вече описаното състояние на техниката. При изобретението се изисква специалист в областта да го изведе въз основа на състоянието на техниката. Тази заниженост в изискванията за изобретателската стъпка води до това полезният модел да се води като „малко изобретение“. Полезният модел не е бил годен за регистрация като изобретение поради липса на изобретателска стъпка. 

Промишлена приложимост – чл. 10 препраща към изобретението.
### Обекти, които не се считат за полезни модели
НЕ се считат за полезни модели обектите по чл. 6, ал. 2 и 4 от Закона за патентите и полезните модели – те са изключени като изобретения и по отношение на патентите. Това са открития, научни теории, методи за интелектуална дейност и т.н., доколкото се изисква правна закрила за самите тях като такива (доктрина на техническия ефект). Не са годни за защита като полезни модели, ако се иска защита за тях самите, като такива. Ако защитата се иска за съставна част или техническия резултат, то такава защита е допустима. 

НЕ се регистрират като полезни модели биотехнологичните модели. Те могат да бъдат обект единствено и само на изобретение. НЕ се регистрират като полезни модели методи, химически съединения и тяхното използване. Биотехнологичните модели не могат да бъдат защитавани като полезен модел. Същото важи и за методите, химическите съединения и тяхното използва. Изделието остава в полезрението на полезния модел, методът е изключен от него. Срокът за регистрация е 4 години от датата на подаване на заявка, той може да бъде продължен с два последователни периода от 3 години. Срокът за закрила на патента е 20 години от датата на подаване на заявката.
### Съпоставки с изобретението и неговата закрила.
Правната закрила за полезния модел е със свидетелство за регистрация на полезен модел. чл. 78 препраща към режима на закрила на изобретението. Има 3 изключения:

полезният модел не получава временна закрила, каквато получава изобретението, 

липсва института на послеползване,

притежателят на свидетелство за регистрация за полезен модел не може да се ползва от института на лицензионна готовност.

С тези 3 изключения, режимът на полезния модел е приравнен към режима на изобретението. Поставя се въпросът, възможна ли е трансформация на заявка или на закрила, ако вече е дадена? В много европейски страни е допустима трансформацията на полезен модел в изобретение. В България е допустима само в един случай – превръщането на заявка (преди даването на патента) за патент на изобретение в заявка за полезен модел. Такава молба за трансформация се дава до изтичане на срока за заплащане на съответните такси (срокът е преклузивен). Трансформираната заявка запазва датата на подаване/ на заявка на първоначално подадената заявка, която се счита оттеглена. Паралелни заявки – за същото изобретение, за което е подадена заявка за патент, заявителят може да подаде и заявка за полезен модел, ако спазва изискванията за полезния модел.

Ако сравним 2-та режима, ще видим, че и при патента и при полезния модел, може да се появи трето лице, което да оспори регистрацията и да поиска обявяване на недействителност на патента, обявяване на недействителност на свидетелството за регистрация на полезния модел, защото към момента на регистрацията им, не са били налице трите материалноправни предпоставки за тяхната регистрация. При патента възможността да се докаже това е малка, защото патентното ведомство ги е изследвало детайлно. При свидетелството за регистрация на полезен модел, вероятността да се появи трето лице да събори регистрацията въз основа на това, че полезният модел не е бил нов или няма изобретателска стъпка, всичко това е на риска на заявителят, който получава защита чрез полезния модел.

Динамиката на обществените отношения е изключително голяма. Пазарите са изключително обширни и фрагментирани. Ако аз твърдя, че съм изобретил патент, ще трябва да изчакам с години експертизата на ведомството, ще вляза в един изключително скъп процес и ще получа закрила към момента, в който моят обект е морално и технически остарял. Когато искам закрила чрез полезен модел, аз получавам закрила веднага, но нося риска трето лице да събори към някой момент моята регистрация. Изобретението може да е измислено накъде от някого(който дори не знае къде е България), но патентното ведомство ще откаже регистрация. В същия момент, ако го регистрирам като полезен модел, рискът това лице да ми събори регистрацията не е голям. Разбира се всяко друго трето лице може да я събори. Когато става дума за неколосални и изключително значими изобретения, полезният модел е изключително удобна форма за защита на правата на изобретателя.

Ако заявителят желае да получи по-голяма стабилност на полезния модел, той може да подаде молба за проучване на състоянието на техниката, като заплати таксата за това проучване.

### Производство по регистрация. 
Производство в патентното ведомство – заявката за регистрация се подава в патентното ведомство. За датата на подаване се счита датата на получаване в патентното ведомство на заявлението за регистрацията, описанието на полезния модел, чертежи, когато са необходими – една или повече претенции. 

Първа фаза – проверка на формалните изисквания. Тази проверка се извършва от патентното ведомство. След като се извърши формалната експертиза, то пристъпва към процедура по регистрация – всяка заявка, която отговаря на формалните изисквания, се проверява от експертизния модел в тримесечен срок и той прави анализ на три основни неща: 

Дали заявката отговаря на изискванията на чл. 75в, ал. 2 и ал. 3 – дали описанието съдържа наименованието на полезния модел, приложението му в един или повече примери за изпълнение, разкриващи техническата му същност; дали редовно са посочени претенциите и реферата; дали в заявката става дума за един полезен модел;

Експертът проверява дали заявеният полезен модел не попада в случаите, изключени от защита (чл. 7 и 7а);

Дали полезният модел, разкрит в заявката, не е явно непромишлено приложим;

Експертът проверява само една от материалноправните предпоставки – промишлената приложимост. Ако 2.1, 2.2 и 2.3 са налице, след като бъдат платени таксите, полезният модел ще бъде регистриран и ще се извърши вписване в регистрите полезните модели.

Защитата на полезния модел се получава сравнително лесно – в много кратък срок, защото експертът се произнася в тримесечен срок. Патентното ведомство прави анализ единствено и само на промишлената приложимост. То би отказало регистрация, само ако констатира, че обектът е очевидно промишлено неприложим. Експертът не прави експертиза по отношение на новостта и изобретателската стъпка. Това позволява да се получи защита в много по-кратък период от време в сравнение с изобретението и заявителят да придобие изключителното право върху този обект. Процедурата по издаването на патент е много по-усложнена, патентното ведомство извършва пълна преценка по същество – приложимост, новост, изобретателска стъпка. Процедурата по издаване на патент може да продължи с години. Затова при патента има временна закрила (от момента на заявката), при полезния модел няма нужда от такава.

Тази разлика обуславя стабилността на акта, с който се получава защитата. При патента говорим за доста стабилен акт. Зад неговото издаване стои мощта на експертизата, направена от целия експертен потенциал на патентното ведомство – и трите материалноправни предпоставки са налице. При полезния модел – свидетелството за регистрация е един слаб акт на защита. Той е издаден само въз основа на желанието и заявлението на лицето, което твърди, че иска да получи защита върху претендиран обект като полезен модел. Проверяват се формалните изисквания, дали не е изключен от обектите, които не могат да получат закрила и дали е промишлено приложим. На практика не се изследва новост и изобретателска стъпка, а се пристъпва към издаване на полезния модел.
### Същност на патента.
Правната закрила на патентноспособното изобретение се предоставя с патент, който удостоверява изключителното право на патентопритежателя върху патента. Действа спрямо трети лица от вписване в официалния бюлетин на Патентното ведомство. Патентното ведомство е национален държавен орган за право на закрила на обектите на индустриална собственост със седалище София. Председателят на Патентното ведомство се назначава със заповед на министър-председателят. 

Патентът е индивидуален административен акт. Издава се по конкретна заявка на лице или лица за защита на едно изобретение. Патентът е административен акт от категорията на облагоприятстващите – издава се след сезиране. Патентът е формален административен акт, издава се при спазване на определено административно производство. Патентът е административен акт, който се издава при обвързана компетентност, а не при оперативна самостоятелност. Патентното ведомство е длъжно да издаде патент, когато са налице предпоставки за това. Патентът е административен акт, който се издава в резултат на безспорно производство. В патентното производство могат да се правят възражения от трети лица, без да се обосновава правен интерес, но тези лица не се конституират като страни в производството. В тримесечен срок от публикацията на заявката за патента всяко лице може да направи писмени възражения относно патентноспособността на заявеното изобретение, подкрепени с доказателства. Лицата, подали заявления, не стават участници в производството по заявката. Патентът е стабилен административен акт. Има процедура по неговото атакуване, включително по обявяване на недействителност на акта, но самият административноправен акт е стабилен – той не може да се променя или изменя от органа, който го е издал. Патентът е административен акт, който се издава от едноличен орган – председателят на патентното ведомство. Производството по издаването на патента се води от експерти към патентното ведомство. Без патент изобретението не може да се закриля юридически, може само да се държи в тайна. От друга страна, законът казва, че патентът удостоверява изключителното право на патентопритежателя. Тази двойственост е довела до тежък спор в доктрината за действието на патента – дали удостоверява изключителни права или има конститутивно действие и учредява такива изключителни права. Според преобладаващото мнение патентът има удостоверително действие. Закрилата се основава на факта на авторството, а участието на държавен орган, който издава патента, е предназначено да провери дали са налице предпоставките за правна закрила. Другото становище – правата възникват с факта на издаването на патента. Възможни са много аргументи и в едната и в другата посока, но те нямат съществено практическо значение, доколкото законът изрично гарантира правата на изобретателя, ако те са били накърнени в производството по подаването на заявка, което намира израз във възможността да се води съдебен спор по отношение на това кой е автора на изобретението. Подсъдността на този спор е пред СГС. Без наличието на патент, правна закрила върху изобретението не съществува. Дори да приемем теорията за удостоверителното действие на патента, то трябва да имаме предвид, че без наличието на административно производство, завършило с издаването на патент, закрила върху изобретението няма да има, а изобретателят може да остане на равнището на авторското право, ако публикува или разгласи своето изобретение.

Патентът удостоверява наличието на патентоспособно изобретение – преминало е през експертиза, която не е могла да обори неговата патентоспособност.

Патентът удостоверява авторството върху произведението. То възниква със създаването на изобретението. За изобретател се смята автора на изобретението. За изобретателя възниква неимуществено право да бъде посочен. Изобретателят на изобретение или полезен модел има право да бъде посочен в заявката, в издадения патент за изобретение или в свидетелството за регистрация на полезен модел, както и в публикации относно изобретението или полезния модел. Това право е лично и непрехвърлимо. Патентното ведомство следи служебно за посочване на изобретателя в заявката, в издадения патент или в свидетелството за регистрация. Авторството не винаги предполага право на заявка за патент (служебно заявление – правото на заявка принадлежи на работодателя), но това не изключва правото на изобретателя да бъде посочен.

Патентът удостоверява приоритета. Нашата патентноправна система е приела модела на първия заявител – първият заявител по време е първи по право да получи закрилата с патента. Приоритета е датата на заявката. Ако имаме двама изобретатели, които независимо един от друг, са стигнали от едно и също изобретение, но вторият, изобретил по време, заяви първи, той ще получи правната закрила (не говорим за хипотези на недобросъвестно придобиване на информация относно изобретението). Приоритетът е изключително важен институт – регистрация получава лицето, което се ползва с приоритет.

Патентът удостоверява изключителното право на патентопритежателя. То трае 20 години от подаването на заявката (временна закрила от датата на подаване на заявка до датата на издаване на патента – след издаване на патента, той има закрила с обратно действие към датата на подаване на заявка). Павлова – решението за издаване на патент има действие на условие, при наличието на което, другите 2 елемента от ФС (авторство и подаване на заявка) получават изключителното право на използване и разпореждане с изобретението – в този порядък приемаме, че може да се говори за конститутивно действие на патента. 
### Марки. 
Означенията са знаци, сред които отнасяме три категории – фирмите на търговеца, марките и географските означения. Терминът означение има нормативна подкрепа, макар и само по отношение на един от обектите, а именно географските означения, но в най-голяма степен отразява признаците на всички обекти в тази група. Съгл. чл. 51 ЗМГО това е наименованието на страна, район или местност. Фирмата на търговеца е наименованието, под което търговецът се подписва (чл. 7 ТЗ), а марката – да отличава стоките и услугите на едно лице от тези на други лица (чл. 9 ЗМГО). Характерна особеност на означенията като обекти на индустриалната собственост е специфичната им функция – да служат като отличителни знаци за стоки и услуги и да ги отличават от останалите в гражданския оборот. Поставянето на закрила тук не предполага проява на творчество. За тях не се отнасят изискванията за новост, оригиналност и изобретателско равнище. Не решават проблеми на техническия прогрес, не задоволяват потребности, не решават проблеми на техниката, за разлика от изобретението и полезния модел. Оттук и тази особеност, че закрилата на означенията не се ограничава във времето. Правата върху тях не са срочни права. Вярно е, че регистрацията на марката продължава 10 години, но марката може да бъде подновявана за последващи периоди от 10 години неограничен брой пъти във времето. 

Понятие и обща характеристика на марката като такава. От хилядолетие е познато използването на знак чрез поставянето му върху определена стока. Първоначалното използване на знака е било, за да обозначи собствеността върху стоката. По-късно започва да играе друга функция с развитието на търговията, а именно – указва кой е производителят. През 12-ти век в голяма част от европейските държави действат НА, предоставящи закрила на марки. В България първият закон е Законът за индустриалните и търговски марки от 1893, през 1904г. е отменен от нов закон. През 1967г. влиза в сила нов закон, който е отменен през 1999г. от сегашния ЗМГО. Законът определя марката, като знак, който трябва да отговаря на две условия – да има отличителна способност и да може да бъде представен графично. Изброяването на отделните видове знаци в чл. 9 има примерен, а не изчерпателен характер. Тъй като не съдържа каквито и да било ограничения, легалното определение позволява всеки знак с тези две условия да може да бъде марка. Чл. 2 от Директива 2008/95 на ЕП и Съвета за сближаване на ДЧ относно марките – марката може да се състои от всеки знак, който може да бъде представен графично, по-специално – думи, имена, цифри, форма на стоката, при положение че могат да отличат стоката на едно предприятие от други предприятия. Изброяването е примерно и тук. Тази директива е отразена в чл. 9 ЗМГО, както виждате. Производства пред ЕС по преюдициални запитвания. Когато страна по спора или съда констатират неяснота или противоречие по отношение на прилагането на европейски акт производството се спира и се прави преюдициални запитване с искане до ЕС да тълкува определена разпоредба. Хубавото е, че това тълкуване на ЕС става задължително. В диспозитива на решение на ЕС се казва – изискването на марката да има знак е свързано с предмета на заявката, а не със свеждането на кръга на знаците до конкретно посочените в директивата примери. 

Първата характеристика е именно отличителната способност – това е критерият който обезпечава основната функция на марката – да служи като означение за произход на стоката или услугата. Тя е посочена като основна в поредица решения на ЕС. За да е изпълнен този критерий е необходимо знакът да е способен да отличава стоката или услугата от тези на други лица. Драганов дава пример с думата чаша, която притежава способност да различава чаши от столове. Ако се опитате да регистрирате марката чаша за чаши и съдове, ще ви бъде отказано. Но ако я регистрирате за мебели – ще е допустима регистрацията. Чл. 11, ал. 2 ЗМГО, чл. 3, параграф 3 Директивата и чл. 15, ал. 1 – Споразумението ТРИПС – когато знаците сами по себе си не служат за разграничаване на съответните стоки и услуги, страните-членки могат да обозначат признака чрез употреба. Когато една марка именно чрез употреба, една марка, която не би притежавала качеството отличимост, но го е придобил в последствие, тези разпоредби предвиждат възможност за регистрация на тази марка. 

Втората особеност се отнася до графичното представяне на знака. Внимание – приета е Д 2015/2436 на ЕП и Съвета за сближаване на законодателствата на ДЧ относно марките. Срокът, в който трябва да транспонираме изискванията е 14 януари 2019 г. Това означава, че от 15 януари 2019 г. предходната директива 2008/95 се отменя. Това означава, че през 2018 г. трябва да се извършат промени в ЗМГО. Важното е, че изискването за графичното представяне в тази нетранспонирана директива е заменено с изискване знакът да бъде представен в регистъра по начин, който дава възможност на компетентните органи и на обществеността да определят ясния и точен предмет на защита, която се предоставя на техния притежател. Основните мотиви за тази промяна са свързани със създаването на възможност за представянето на знаците чрез всякаква подходяща форма, като се използва общодостъпна форма, а не непременно с графични средства. Казваме всичко това, защото след 2018г. чл. 9 ще бъде променен и на мястото на графичното изобразяване на знака, ще стои този текст. Графичното изобразяване не трябва да се възприема като възможността марката да се възприема визуално. Тя може да се възприема и с други сетива освен зрението. В свое решение СЕС посочва, че чл. 2 на сегашната Д трябва да се тълкува, че марката може да се състои от знак, който не може сам по себе си да бъде възприет визуално, стига той да бъде представен графично. В същото решение съдът формулира изискванията, които трябва да бъдат спазени, за да се приеме, че е изпълнено условието за графично представяне на знака – да е ясно, точно, самостоятелно, лесно достъпно, разбираемо, дълготрайно и обективно. В тази връзка СЕС посочва, че мирисът като знак не може да бъде представен чрез химическата формула на веществото, защото мирисът може единствено да представи веществото като такова. Не може да е изобразен графично и чрез словесно описание. Не може и с мостра, тъй като тя не е достатъчно дълготрайна и се променя с времето. В други случаи съдът потвърждава отказ на ведомството на вътрешния пазар за регистрация на мирис на червени ягоди, тъй като узрелите ягоди могат да имат различни аромати. Американската система позволява марките като миризма. Много е възможно и при нас тази врата да продължи да се отваря с транспонирането на новата директива. Други марки, които не се възприемат визуално – звуковите марки. Когато е мелодия – графичното представяне се прави с нотно писмо. Не се приемат звуци от животни – като кукуригане на петел, рев на лъв и т.н. Ревът на лъв за една марка е представен като спектрограма, която позволява да се определят височината, продължителността и силата на звука и регистрацията му е разрешена. Вкусови марки. Марки за движение. Или марки-трейлъри. Дава като пример се типичното движение на отварянето на вратите Ламборджини. 

Третата характеристика е предоставянето на марката във връзка с извършването на стопанска дейност. Извън търговията марката може да се използва без да има нарушение на марките. Поради тази причина са систематизирани две т.н. международни класификации на стоките и услугите за регистрация на марките. Това е Виенската класификация и класификацията от Ница, която специално групира стоките в 34 класа, а услугите – в 10. Всяка заявка за регистрация на марката трябва да съдържа посочване на стоките или услугите от поне един от тези класове. И второ – тъй като е ключово важно от гл. т. на разбирането на последващите институти, които ще разгледаме, марка не се регистрира изобщо, а за определени класове, стоки или услуги. Направен е опит в тази класификация да бъдат обхванати всички възможни стоки и услуги, които са предмет на търговски оборот. Когато заявяваме регистрация на марка теоретично тя би могла да бъде заявена за всички класове стоки и услуги, за да получим максимална защита на знака. Това обаче е изключително скъпо, непрактично и неефективно, защото както ще видим, освен всичко друго съществува задължение за притежателя на марка да я използва и възможност всяко трето лице да поиска отмяна на марка за определени класове или услуги, за които притежателят на правото не е използвал марката. Това право възниква ако в продължение на 5 години марката не е използвана. Поради това винаги, когато сравняваме било по пътя на опозицията срещу регистрацията било по пътя на искане за заличаване на регистрация на марка винаги ще работим с два компонента – дали знакът е сходен или идентичен на другия знак и (вторият, който се прилага и в трите института) – дали стоките и услугите са идентични или сходни. 
### Видове марки. 
Според особеността на знака или на графичното представяне

**Словни марки** (словесни марки) - те се състоят от думи, вкл. имена на лица, съчетания от думи, букви, цифри или комбинации от тях. Те могат да имат определено значение, може да бъдат и фантазирано словосъчетание. Могат да се регистрират цели изрази. Регистрират се без защитени цветове и се приема, че са регистрирани в черно и бяло. При спор дали една марка е идентична или сходна, се изследва единствено фонетичния изказ. Няма значение шрифтът. Тук става дума за защита на самото словно наименование. Това са най-често срещаните марки.

**Фигуративни марки** - те се състоят от фигури или изображения. Могат да бъдат изображения на хора, животни, изображения, предмети, орнаменти и всякакви други произволни фигури. 

**Комбинирани марки** - съчетават фигуративни и словни елементи и/или цветове - обикновено се регистрира и словният и фигуративният елемент и комбинираната марка, за да получат пълна закрила във всичките сегменти. Когато словната марка е регистрирана с особен шрифт, тя е комбинирана марка. Тя ще има защитата си като словна, но специално ще представлява и комбинирана марка. Специалното изписване на шрифта е комбинирана марка. 

**3-измерни марки** - състоят се от формата на стоката или нейната опаковка. Съгласно чл. 11, ал. 1, т. 5 ЗМГО отличителност на марката ще липсва на знака, ако 3-измерната марка произтича единствено от естеството на стоката. Следователно за да може формата на стоката да бъде регистрирана като 3-измерна, обемна, марка, тя не трябва да се определя от неговото функционално предназначение. Напр. гума за автомобил да бъде регистрирана като марка за автомобилни гуми. В същото време обаче, когато тя има специфики, които не произтичат от естеството на самата стока, марката ще бъде регистрирана и такава марка е напр. бутилката на кока кола, опаковката на тоблерон. 

**Марка, представляваща комбинация от цветове** - обикновено се приема, че един цвят, ако бъде заявен е лишен от отличителност и няма да бъде регистриран като марка. Дори и една марка да не е отличителна и да не може да получи защита, ако в резултат на нейното използване на знака, тя е придобила отличителност по отношение на стоката, в един момент тя става регистрируема, защото е преодоляла липсата на отличителност, такъв е случаят с лилавия цвят на Милка. Комбинация от 2 цвята се счита за проблемна. Комбинация от 3 цвята е безпроблемна за регистрация. 

**Марка на движение** - марка, която се състои от движение или промяна в позицията на елементите на марката или. Регистрират се във формат mp4 и jpeg.  

**Холограмни марки** - състои се от елементи с холографски особености. Това дава предимство на техния притежател, защото освен правото на защита, тя е и технически защитена чрез холограма. 

**Звукови марки** - състоят се от звук или комбинация от звуци. До новия регламент тези марки се регистрираха чрез нотното писмо или като офонограма. След новия регламент тези марки ще могат да се регистрират и само като аудио файл.  

**Позиционни марки** - състои се от специфичен начин, по който марката е поставена или прикрепена към продукта чрез залепване, обгаряне, подпечатване, изразяване и др. начини. 

**Мултимедийни марки** - тя се състои от комбинация от образи и звуци. Регистрира се и се поддържа във формат mp4.

Видовете марки според техния притежател:

Марките биват индивидуални - тези марки са притежавани от едно или няколко лица, ...за стоки или предлаганите от тях услуги. Съвместните марки те са винаги индивидуални марки, притежават се от няколко лица. Режимът на тези марки, уточнихме при съпритежаването на обектите върху ИнтС и Индустриалната собственост. 

Особен вид марка е т.нар. колективна марка - регламентацията й е в **чл. 29 от ЗМГО и в чл. 39 от новия ЗМГО**. Колективните марки се регистрират от ЮЛ, което е особено ЮЛ- то е сдружение на производители, търговци или на лица, извършващи услуга. Колективната марка отличава стоките или услугите на членовете на сдружението от стоките или услугите на други лица. правата върху марката възникват за сдружението чрез регистрацията на марката, а за членовете на сдружението правата върху марката се обуславят от членството ПО. Лица, които не са членове на сдружението, не могат да използват марката. Особеното при колективната марка е, че регистрацията се извършва след представяне на правила за използване на колективната марка, които правила съдържат условията за членство; условията за използването на марката и основанията, поради които на членовете на сдружението може да се забрани използването на марката. Колективната марка е непрехвърлима марка. 

Видове марки според съдържанието:

Могат да бъдат марки за стоки  и марки за услуги. Сегашният ЗМГО работи с този тип класификация. Тя никакво практическо и юридическо значение, тъй като режимът е абсолютно идентичен на марките за стоки и на марките за услуги. Новият ЗМГО използва вече родовото понятие търговска марка. 

Според съдържанието има един особен вид марки, наречени сертификатни марки. Те са регламентирани в **чл. 30 от ЗМГО** и в чл. 40 от проекта за ЗМГО.

**Сертификатна е марката, която** удостоверява материала, начина на изработване, качеството или други характеристики на стоките или на услугите, произвеждани или предлагани от лица, с разрешението и под контрола на притежателя на марката. Особеното е, че притежателят на тази марка не може да я ползва сам, а единствено дава разрешение и упражнява контрол върху използването й. Притежателят на тази марка задължително приема правила за използването на сертификатната марка, които указания за качеството, материала или други характеристики на стоките или услугите; мерките за контрол, които притежателят на сертификатната марка упражнява по отношение на лицата, на които е дал право да я използват, и санкциите, които налага. Особеното е, че сертификатната марка няма отличителен х-р по отношение на стоките или услугите на един търговец по отношение на стоките и услугите на друг търговец и особеното е, че заедно със сертификатната марка търговците или лицата използват и своите индивидуални марки.

**Какъв е смисълът на сертификатната марка?-** тя показва качествата на стоката и дава гаранция на потребителите, че сертифицирани с тази марка стоки и услуги отговарят на определени изисквания. 

Според териториалното действие на закрилата на марката биват:

Национални марки

Международни марки

Марки на ЕС 

Трите могат да съществуват паралелно и независимо една от друга. Могат да се трансформират и заместват при определени от закона условия. Разграничението между тези марки се прави на базата на регистрационния режим и териториалното действие на марката и не е обвързано с произхода на марката или със седалището или с местожителството на нейния притежател. 

**Международната марка:**

**Международни са марките, регистрирани по реда на т.нар. Мадридска спогодба и Протокола към нея.** За нея говорихме при ИП на ИнтС. И се регистрира в международното бюро на Световната организация за ИнтС. Мадридската спогодба е приета 1891 г., а РБ я ратифицира през 2001 г., както и протоколът е регистриран през 2001 г. В заявката за регистрация на международната марка се посочват страните, измежду тези, които са подписали Мадридската спогодба, за които се иска закрила. След като марката бъде регистрирана, могат да се добавят други страни на закрила с искане за т.нар. териториално разширение. Международните марки получават закрила на територията на държавите, които са посочени в регистрацията или при последващо териториално разширение. 

**Международна регистрация на марка с посочване на РБ**: това са марки, които произхождат от чужда ДЧ на Мадридския съюз, регистрирани са по реда на Мадридската спогодба с териториално действие и за РБ. Регистрираната марка, в която РБ е посочена, има същото действие, както ако тази марка е директно регистрирана и заявена в РБ. Тя действа от датата на международната регистрация или от датата на действието на териториалното разширение. Международно регистрираната марка, в която РБ е посочена, може да се трансформира в национална заявка и да бъде регистрирана и като национална марка. Новият ЗМГО попълва известна непълнота в действащия ЗМГО и съдържа новата разпоредба на чл. 107, ал. 10 от **новия** ЗМГО: ,всяка международна регистрация с признато  действие на територията на РБ може да бъде обект и на искане за отмяна или заличаване на марката. Трябва да се тълкува в следния смисъл –може да се иска отмяна или заличаване на нейното действие за територията на РБ, но не и цялата й международна регистрация. Конкуренцията между марките е конкуренция не само между национални марки, но е във времето и конкуренция между национални марки и международни марки, в които РБ е посочена при регистрацията, и марките на ЕС. 

**Международната регистрация на национални марки**- третият подвид международни марки. Всяка Рб национална марка може да бъде регистрирана като международна. Заявката се подава чрез ПВ, като предпоставка за международна заявка е наличието на национална регистрация на марката – **чл. 70 от ЗМГО**.

**Марка на ЕС:** 

Марките на ЕС е марка, която е регистрирана в т.нар. Служба на ЕС за ИнтС. Регистрацията става по реда на Р 2017/1001. Това е новият Р, който наложи изготвянето на новия ЗМГО. Ако срещнем ОХИ-това е бюрото за хармонизация на вътрешния пазар, което е старото наименование на Службата на ЕС за ИнтС. Седалището й е в Испания. Марката на ЕС има едно и също действие на територията на целия ЕС. Може да бъде регистрирана, прехвърлена, да бъде предмет на отказ, на решение за отмяна или за обявяване на недействителност и нейното използване може да бъде забранено само и единствено за територията на целия ЕС. Разграничение: при международната марка, в която РБ е посочена като страна-може да се иска отмяна или заличаване на марката, но то ще има действие само на територията на страната. Когато искаме да заличим или отменим, или да направим опозиция на марка на ЕС, то ще има действие за територията на целия ЕС.

Изчерпахме международните марки, в които влизат марките на ЕС. 

**Национални марки:**

Заявяват се пред ПВ и се вписват в държавния регистър. Обхват на закрила на марката е територията на РБ. Заявители могат да бъдат чужди граждани или ЮЛ. Марките се регистрират в ПВ по реда на чл. 32-50 от ЗМГО. Срокът на закрила е 10 г. с възможност за подновяване на същия срок за неограничен брой пъти. Срокът тече от датата на подаване на заявката, а не от датата на регистрация на марката. 

**Класификация на марките според правното положение на марката: (пета класификация е това!)**

Заявени марки – заявени са марките, за които е редовно подадена заявката за регистрация на марката, но производство по регистрация не е приключило. Правото върху марка възниква от датата на подаване на заявката, то законът охранява и заявените марки, като ги признава за по-ранни марки, при у-вие, че бъдат регистрирани. Заявената марка има статут на по-ранна марка и наличието на такава заявка е относителна предпоставка за регистрация на по-късна идентична или сходна марка за идентични или сходни стоки или услуги. 

Регистрирана марка – тя се ползва с пълна правна закрила- гражданскоправна, наказателноправна, административноправна. Притежателят на регистрирана марка черпи направо от регистрацията и може да се позовава на нея. 

**Две марки според правното им положение, които са трудни за разбиране:**

Общоизвестни марки и марки, ползващи се с известност на територията на РБ:

**Понятието общоизвестна марка** се въвежда най-първо с Парижката Конвенция. Да се защити обществения интерес, като се препятства възможността някое лице да регистрира на световна или национална марка, която е идентична или сходна с марка, която не е регистрирана в съответната държава, но е общоизвестна, или е за същите, или за сходни стоки или услуги и това би въвело потребителите в заблуждение. Тази постановка е доразвита в първата европейска директива за сближаване на законодателствата в материята на марките. Тя е развита и на международно ниво в споразумението ТРИПС. И Парижката конвенция и Споразумението ТРИПС не определят съдържанието на понятието общоизвестна  марка, като предоставят тази компетентност на националните органи. ЗМГО – пар. 1, т. 3 от ДР също не дава дефиниция. Така е и в проекта за ЗМГО. 

**На практика липсва легално определение за общоизвестна марка** и то следва да се изведе от разума и целта на закона и следва да се изведе чрез фактическото систематичното тълкуване на относителните основания за отказ на регистрация по **чл. 12 от ЗМГО**, които дават защита на регистрация на общоизвестните марки. 

**Можем да обобщим**, че това е марка, която не е регистрирана и не е заявена в РБ ПВ, но е известна на територията на РБ към датата на подаването на друга заявка за марка за идентични или сходни стоки или услуги и е известна или към датата на подаване на заявката за марка, или към датата на приоритета. Общоизвестността е фактическо положение, което зависи от съчетаното действие на различни фактори. Общоизвестността се прецянава винаги за конкретния случаи спрямо релевантния кръг потенциални потребители(стоматолози, например) на тези стоки или услуги. Една марка може да е общоизвестна, независимо че ние не сме чували за нея. Общоизвестната марка се ползва със закрила дори когато не е регистрирана или заявена в РБ, като нейният притежател има възможност да възрази, да подаде опозиция срещу заявена сходна или идентична марка за сходни или идентични стоки или услуги. 

**Дали една марка е общоизвестна или не**, се установява по съответен процесуален ред и действащото законодателство предвижда две алтернативни производства: определянето на марката като общоизвестна се прави по чл. 50а от сегашния ЗМГО- по два начина.   **Първият** начин е с решение на СГС по общия исков ред чрез завеждането на установителен иск или, **вторият** начин, с решение на ПВ в рамките на производството по опозиция. В **новия** ЗМГО има една нова ал. 11 на чл. 12: „определянето на марка като общоизвестна или ползваща се с известност се определя от СГС по общия ред или от ПВ, като тук вече предвидените хипотези са разширени- в рамките на съответното административното производство, а не само в рамките на производството по опозиция. Т.е. ПВ ще бъде компетентно и когато сме в хипотезата на искане за отмяна или заличаване на регистрацията на марката. Ако е предявен установителен иск за признаване на общоизвестност на марката, СР е преюдициално и задължително за ПВ, поради което производството по опозиция трябва да бъде спряно, докато приключи съдебното производство с влязъл в сила акт. 

Втората категория марки: **марки, които се ползват с известност на територията на РБ**: те са различни от общоизвестните марки. Марки, които се ползват с известност могат да бъдат всички по-ранни марки, когато те са регистрирани и се ползват с известност и добра репутация. Съгл. **новия** ЗМГО – чл. 12, ал. 3: „не се рег марка, която е идентична или сходна на по-ранна марка и е предзначена за стоки или услуги, независимо дали са идентични или сходни на тези, за които по-ранната марка е регистрирана, когато по-ранната марка се ползва с известност на територията на РБ“. Този текст преповтаря сегашния текст на чл. 12, ал. 3 от ЗМГО, но има съществено допълнение: „или в случаите на марка на ЕС, на територията на ЕС, има се предвид известност на територията на ЕС и използването без основание на заявената марка, би довело до несправедливо облагодетелстване от отличителния х-р или известността на по-ранната марка или би повредило нея“. 

**Общоизвестната марка е** нерегистрирана марка, поради което тя може да конкурира всички заявки, включително и регистрирани марки, заявките по производството по опозиция, регистрирани по производството по заличаване, които имат знак, който е сходен или идентичен с нейния и стоките или услугите, за които се регистрира са сходни или идентични. 

**Марката, която се ползва с известност на територията на страната** е регистрирана марка. Тя трябва да е получила национална регистрация или да е марка на ЕС. Точно защото тя е регистрирана марка тя може да конкурира всички заявени или регистрирани марки, които имат знак, който е сходен или идентичен с нейния, но са заявени за стоки или услуги, които не са нито идентични, нито сходни с нейните и в резултат на използването й нейният притежател може да се облагодетелства неправомерно. Това е единственото хипотеза, при която конкуренцията между марките е разширена и по отношение на стоки или услуги, които не са идентични. 

**Редът, по който се установява общоизвестност или известност на територията на РБ е** или иск в СГС (имаме специална местна и родова подсъдност), или в рамките на съответното административно производство (производството по опозиция по сегашния ЗМГО) пред ПВ. Иск винаги се предявява спрямо конкретен ответник! - а не изобщо. И само спрямо него решението на съда ще има СПН. Такъв иск ще бъде преядвен и в рамките на конкретен спор по марките. 

***Пример***: Вие заявявате за регистрация марка, аз претендирам, че съм притежател на нерегистрирана, но общоизвестна марка и тя е общоизвестна със сходен знак за сходни стоки или услуги и производството означава аз да направя опозиция на вашата регистрация. За да направя опозиция, обаче, аз трябва да се легитимиран-легитимирам се, че марката ми е общоизвестна, но твърдейки това нищо не доказвам, затова аз трябва да докажа моите твърдения, т.е. в производството по опозиция аз, първо, ще трябва да докажа, че е общоизвестна моята марка и едва след това ще продължи производството по опозиция. Съответното административно производство с тази разширена формулировка на новия ЗМГО означава, че аз мога да поискам директно отмяна на регистрацията на вашата марка, като съм пропуснал опозицията, защото твърдя, че моята марка, макар и нерегистрирана, е общоизвестна към момента на подаване на вашата заявка за регистрация. В административното производството ще трябва да се докаже, че е общоизвестна марка, за да се получа легитимация да поискам заличаването, и тогава да се премине към съответното заличаване. Възможно е вие предявявате иск срещу мен, че нарушавам ваше право, произтичащо от регистрирана марка. В рамките на това производство всички спорове за нарушаване на права са подсъдни на СГС. В рамките на това производство вие сте предявили иск с претенция за нарушаване на вашето право върху марка. Аз отправям възражение, че съм общоизвестна марка, но за да бъде това възражение адекватно, аз ще трябва да предявя насрещен иск, с който да бъде установен спрямо мен в рамките на това исково производство, че аз съм общоизвестна марка.  И след като бъде установено в рамките на това производство, че аз съм общоизвестна марка, тогава аз мога да отида в ПВ, да спра исковия процес, да поискам заличаването на вашата регистрация, защото вече ще имам влязло в сила СР спрямо вас, че съм бил общоизвестна марка към момента на подаване на заявката и след като в рамките на административното производство залича вашата регистрация, искът спрямо мен пред СГС ще бъде отхвърлен. И аз като общоизвестна марка, а едно ТЛ фактически слага знак върху стоките и услугите, които предлага. 

***Пример***: Знак, който е идентичен или сходен за стоки или услуги, които не са идентични или сходни. В нашата хипотеза аз слагам знакът BMW върху шевни машини, без да заявявам регистрация в ПВ, тогава BMW ще предяви иска за нарушаване на права, а качеството, че услугите не са идентични и за да се легитимира като специален ищец той ще трябва предварително да проведе установителния иск, с който спрямо ответника да се установи, че марката се е ползвала с известност на територията на страната и че се ползва с известност на територията на страната и тогава въз основа на тази легитимация да се към претенцията за нарушени права върху марка, защото ако тази предварителна легитимация не бъде проведена, искът ще бъде отхвърлен, защото знакът ще е идентичен, но стоките или услугите няма да са идентични и няма отговарят на материалноправната хипотеза за нарушаване на правата върху марка.  
### Материални критерии за закрила на марките. 
Абсолютни основания за отказ на регистрация. Дотук разгледахме позитивните условия за регистрация на марките. ЗМГО въвежда и две отрицателни предпоставки. Те са уредени в чл. 11, съответно в чл. 12 от ЗМГО и са означени съответно като абсолютни основания за отказ на регистрация и относителни основания за отказ на регистрация. Абсолютните основания за отказ изключват изобщо възможността на заявения знак да бъде марка. Основният мотив за тяхното въвеждане е общественият интерес и защита на потребителя от объркване, както и желанието да не се допуска нерегламентирано конкурентно предимство. За разлика от тях, относителните основания представляват пречка, която се изразява в наличието  на по-ранни права на трети лица върху този знак. Тук обръщам много специално внимание по отношение на източниците, от които четете. През 2011 г. въз основа именно на тази Директива 2008/95 беше направена много сериозна реформа в ЗМГО. Тя въведе съвсем нов ред на регистрация и противопоставяне на регистрация на марка. Това е така, защото при направената реформа ПВ следи служебно единствено и само дали са налице абсолютните основания за отказ на марка. Но ПВ не следи за наличието на относителни основания за отказ. Тези основания представляват пречка, породена от наличието на по-ранни права на лица върху претендирания знак. Процедурата и производството по оспорването на претендиран знак с аргумент, че ако би бил регистриран, би нарушил по-ранни права, е ключовият момент в реформата и се нарича опозиция на марка. Специален институт, който е на разположение на притежателя на по-ранно право и само от него зависи дали да задвижи тази процедура и да спре регистрацията, защото ако не го направи, независимо, че са налице относителни основания за отказ на марка, ПВ ще регистрира марката. Пред реформата от 2011 г. ПВ следеше служебно за наличието и на относителните основания за отказ. 

Казахме, че абсолютните основания за отказ са изчерпателно изброени в чл. 11 ЗМГО. Ал. 1, т. 1 дефинира, че не се регистрира знак, който не е марка по смисъла на чл. 9, ал. 1. Такъв знак би бил неопределеният знак. Има едно решение на Европейския съд във връзка с тълкуване на една Директива преди тази от 2008, с която няма да ви обременявам, във връзка с отказ на регистрация на две марки, всяка от които е стъклена част от прахосмукачка. Съдът приема, че не може да е с неопределен предмет или да няма отличителен характер. Т. 3 на чл. 11 изброява означения, станали обичайни в говоримия език. Следващо абсолютно основание е марка, която оказва вида, качеството, количеството, стойността, географския произход и др. На следващо място отрицателна предпоставка е установена по отношение на триизмерни знаци, състоящи се във формата на стоката (т. 5). Не подлежи на регистрация и знак, който противоречи на обществения ред и добрите нрави (т. 6). Не се допуска регистрация на знак, който може да заблуди производителите. Не се допуска регистрация на знак, който имитира гербове на ДЧ на Парижката конвенция. Т. 10. И следващото ограничени – по отношение на марки, които представят културна ценност. Т. 8 до 11 могат да се преодолеят ако съответните компетентни органи са дали съгласие за тях. Последните две основания са в т. 12 и т. 13. Не може да бъде регистрирана марка, която се състои изключително от заявено или регистрирано географско означение, което действа на територията на страната. Т. 13 смекчава това. Забранява се регистрацията на марка, която съдържа заявено или регистрирано географско обозначение на територията на страната. Може да се регистрира такава марка, ако заявителят е вписан ползвател на географско означение. Регистрация на марка, в която е включено географско означение се прекратява, когато се прекрати правната закрила на географското означение, когато се заличи регистрацията на географското означение, или когато се отмени вписването като ползвател на географското означение. 
### Производството в ПВ. 
ПВ следи служебно за наличието или не на абсолютни основания за отказ. След като извърши формална експертиза по заявката, първият анализ е да извърши експертиза по чл. 11. Когато има основание за отказ на регистрация за всички или част от стоките или услугите, заявителят се уведомява и му се предоставя срок за възражение. Ако той не направи основателни възражения или не ограничи кръга от стоки и услуги, заявката се отхвърля напълно или отчасти. Това всичкото се прави преди публикуването на заявката. Всяка заявка се публикува в Официалния бюлетин на ПВ. В тримесечен срок от публикацията всяко ФЛ или ЮЛ без да е необходимо да аргументира правен интерес може да подаде възражение срещу регистрацията на марка само и единствено на основание чл. 11 ЗМГО. Независимо, че е преминала експертизата в ПВ. Лицето, което е подало възражението не става участник в производстовто по заявката. Възражението се разглежда от отдела по опозиция. Това обаче не е същинска опозиция на марка. Следващият път ще видим при подробен анализ на относителните основания на отказ кои лица в какъв ред реализират института на марка. По всяко време на действие на регистрация на марката, марката може да бъде заличена, когато е извършена в нарушение на чл. 11 ЗМГО. 
### Съдържание на правото върху търговска марка. Разпореждане с правото върху марка.
Каква е характеристиката на съдържанието на правото върху марка и кои са ограниченията върху него. Чл. 13 ЗМГО – съдържанието. Първата характеристика от гл. т. на изключителния характер на правата е правото да бъде забранено на всяко трето лице да използва знака. Какво означава използване в търговска дейност, какъв е знакът, който не може да бъде използван от трети лица в търговската дейност и какъв е обхватът на това право по отношение на обектите (стоките и услугите), какъв е обхватът във времето и за каква територия. Разпоредбата на чл. 13, ал. 2 посочва изрично какво се разбира под използване в търговската дейност и както виждаме това е на първо място поставяне на знака върху стоките или техните опаковки. Самият факт на поставяне на знака е използване по смисъла на закона. Второ, използване е предлагане на стоки с тези марки за продаването им и пускането им на пазара, съхраняването им с тези цели, както и предлагането на услуги. Внос и износ на стоки и услуги, носещи марката. Използване на марката в търговски книжа и реклами – четвъртата хипотеза. Притежателят може да забрани на трето лице да използва знак, който е или идентичен на регистрираната марка, или сходен (в различните хипотези). Без значение в коя хипотеза на чл. 13 сме, знакът трябва да е идентичен или сходен за да се забрани използването му. Различните хипотези на забрана зависи от това какъв е характерът на стоките и услугите. Правото на притежателя на регистрирана марка е ограничен първо по отношение на обектите, по отношение на времетраене на правото и трето, по отношение на територията на която важи. Има още някои специфични ограничения на правото върху марка. Най-важното ограничение е по отношение на стоките и услугите. Действието на регистрацията се разпростира само при използването на знака върху такива стоки и услуги, които са посочени в свидетелството за регистрация. Марка се регистрира не изобщо, а за определени класове стоки и услуги, и за определени стоки и услуги в рамките на тези класове. Следователно изключителното право да се забрани на едно трето лице се отнася за тези стоки и услуги, за които марката е регистрирана или сходни стоки и услуги. Първата хипотеза е хипотезата на идентичност на знака и на стоките. Притежател на правото върху марка, който има запазена марка за определени стоки и услуги може да забрани на всяко трето лице да използва същия знак за същите идентични стоки и услуги без никаква условност. Относителното основание. 

Втората хипотеза – с възможност за допълнителна преценка – идентичен или сходен знак. Стоките и услугите, за които се използва фактически в търговската дейност са идентични или сходни на стоките и услугите, за които марката е регистрирана. Може би си спомняте, че възможно най-широката и трудна за преценка хипотеза е, когато знакът е сходен, стоките и услугите са също сходни. Тъй като законът тука разширява периметъра на притежателя на марка, тук въвежда ограничение – да съществува вероятност за объркване на потребителите, която включва възможност за свързване на знака с регистрираната марка. Този критерий е необходим, за да бъде неправомерно разширен обхвата на разширителното право на притежателя на марка. Това условие, което трябва да е налице, гарантира свободната търговска дейност на трети лица, ако се прецени, че независимо от знака и на стоките и услугите, не съществува опасност за объркване на потребителите. 

И третата, най-широка хипотеза – да забрани на всяко трето лице да използва знака по смисъла на ал. 2 (и 4-те хипотези), който е идентичен или сходен със знака на регистрираната марка, но стоките и услугите, за които той се използва по смисъла на ал. 2 не са нито сходни, нито идентични със стоките и услугите, за които е регистрирана марката. За да може притежателят на марка да забрани такова използване на такъв знак за такива стоки и услуги, са необходими два елемента – първо по-ранната марка (регистрирана) трябва да се ползва с известност на територията на РБ. Използването с известност, ако помните, е юридическо качество, което се придобива в резултат на административна или съдебна процедура. Тъй като сме в хипотезата на забрана на притежателя на марка, очевидно е, че претенцията на притежателят ще бъде реализирана чрез исковете за защита на правата върху марка, които са подсъдни на СГС и при наличието на такъв иск първо ищецът ще трябва да установи, че марката му се ползва с известност в РБ и да премине към другото основание, за което ще говорим след малко. Второто обстоятелство, което трябва да е налице е използването на знака да доведе до несправедливо използване на знака или би увредило. Ограничението на изключителното право на марка се ограничава до стоки и услуги, върху които се поставя идентичен или сходен знак, които са идентични или сходни и когато това ограничение може да отпадне и защитата да се разпростре и до неидентични стоки и услуги, при тези условия, които казахме. 

Срокът за защита е 10 години от датата на подаване на заявка. Регистрацията може да се подновява неограничено по определен от закона ред. Искането за подновяване на регистрация може да се подаде в последната година на 10-годишния срок или до 6 месеца след изтичането на този срок срещу заплащане на допълнителна такса. Искането за подновяване на регистрацията може да бъде само за част от стоките или услугите, за които е регистрирана марката и в него се посочва за кои стоки и услуги се иска подновяването. Подновяването действа от деня, следващ датата, на която изтича срокът на предходната регистрация. Ако регистрацията не бъде подновена, правото върху марка се прекратява. Ограничение по отношение на територията. Всяка регистрация важи само на територията на държавата, която е издала свидетелството за регистрация. Отклонение от този принцип има при марката на общността, която притежава права и защита за целия ЕС. Законът въвежда ограничения за изключителния притежател на марка. Чл. 14. Ако погледнете внимателно т. 2 ще видите, че той повтаря чл. 11, т. 4 – относителни основания за отказ на регистрация на марка. Защо са предвидени като ограничения на притежателя на марка, при положение, че не биха изобщо били регистрирани като марка? Ключовото е терминът “изключително” в чл. 11. Такива характеристики могат да бъдат инкорпорирани в такава марка. Точно заради това тези елементи може да ги ползва всяко лице. И третата хипотеза – когато е необходимо да се посочи предназначението на стоките или на услугите и по-специално в качеството им на принадлежности или резервни части. Може ли един сервиз да рекламира своята дейност, поставяйки марката на ремонтираните автомобили? Очевидно е, че това използване би било използване по смисъла на чл. 13 и притежателят би могъл да го ограничи. Тук законът ограничава изключителното му право. 

Следващото сериозно ограничение, без което не би бил възможен търговския оборот, е институтът на изчерпаните права – чл. 15. В стария закон се изчерпаха. Вече се възприе принципа на регионално изчерпване – за целия ЕС, ако стоката е пусната на пазара на ЕС със съгласието или от притежателя на марката. Ако институтът на изчерпване на права не съществува, всяка последваща продажба или каквато и да било търговска дейност, би притежавала самостоятелно нарушение на правата. Ал. 2 дава допълнителна гаранция на притежателя на правото върху марка при хипотезата на изчерпани права, когато съществуват основателни причини да се противопостави на следващи продажби, когато състоянието на стоките е подобрено или влошено след като са пуснати на пазара. 

Най-сериозният въпрос при изчерпаните права е въпросът за вноса. Паралелен внос – когато една стока е пусната на пазара на ЕС и ЕИП със съгласието или от притежателя на марка, неговите права са изчерпани по отношение на тази стока. Той обаче има регистрация за територията на страната, самостоятелна. Търговецът купува серия БМВ и я внася на територията на страната. Нарушава ли изключилтеното право на притежателя за територията на страната? Ако стоката е внесена от ДЧ на ЕС, вносът няма да представлява нарушение на правата на притежателя, тъй като ще се счете, че неговите права за територията на БГ са изчерпани. Това е така, защото поради разминаването в икономическите стандарти е много възможно да закупите големи и търговски количества стоки, които носят защитен знак и чиито титуляри са защитили марките си и за територията на БГ. Тази форма на паралелен внос няма да може да бъде осуетена от притежателя на правото. По-сложно стои въпросът, ако вносът се осъществява от страна, която не е член на ЕС. Ако производител е пуснал своя продукт на американския пазар и искате да го внесете в БГ, правата на носителя на марката няма да бъдат изчерпани, тъй като конкретната стока е пусната със съгласието и от притежателя на марка, но не на пазара на ЕС, а на друг пазар. Следователно всяко действие, извършено от такава стока, в тази хипотеза, няма да влезе в чл. 15. Едно Тълкувателно постановление на ВКС от 2009г. и е актуализирано с ТР от 2012г. Изчерпването на правото върху марка по смисъла на чл. 15, ал. 1 настъпва с пускане на пазара от притежателя лично или с негово съгласие на всяка индивидуално определена партида, екземпляр от стоката. Следователно изчерпването на правата е по отношение на конкретно индивидуализирана партида или стока, а не изобщо на стоките, за които е регистрирана марката. По важното е в частта му от 2009 г. Осъщественият без съгласието на притежателя внос на оригинални стоки, знакът на марката върху които е поставен със съгласието на притежателя й, не представляват нарушаване на право по чл. 73, във връзка с чл. 13 ЗМГО. Това решение не е безспорно, но е факт и трябва да се знае. ВКС приема, че е правно ирелевантно дали правата са изчерпани, когато сме в хипотеза на внос на оригинални стоки (знакът е поставен със съгласието на притежателя). Това решение не конкретизира откъде идва вноса. Към момента правния режим, който би действал на митниците е, че ако докажете оригиналния произход на стоката, която внасяте, тя ще мине границата безпроблемно и притежателят на правото дори да не е изчерпал правата си по отношение на тази стока, не може да се противопостави на вноса й, ако знакът е поставен оригинално. Това означава, че ако внесете продукти от щатите и докажете оригиналния знак, тези стоки ще могат да влязат на територията на страната и ще могат да се използват по смисъла на чл. 13, ал. 2. Решението не е безспорно, има една дузина особени мнения. Те считат, че за да е налице хипотеза на такъв внос, е необходимо да бъдат изчерпани правата на притежателя върху марка. Те считат, че изчерпването е елемент. Отделно ВКС приема, че в състава на нарушаване на правата върху марка не е от значение изчерпването на правата. 

Чл. 19 – задължение да използва марката. При положение, че регистрирана марка не се използва 5 години от датата на регистрацията и не е налице основателна причина за това, всяко трето лице може да изисква премахване на марката. Всяко използване прекъсва срока и той започва да тече отново. Реално използване на марката – всички действия, които законът описва в чл. 13, ал. 2. Чл. 19, ал. 2 въвежда още две хипотези, които счита за реално използване на марката. Много е съществено, че използването на марката със съгласието на притежателя се счита за използване от него самия. Това означава, че лицензионния договор се счита за използване от самия притежател на правото. Защо този институт е толкова важен? Наличието на такова задължение за използване на марка обезсмисля регистрирането на марка за всички класове и услуги или такива, за които няма да използваме марката. Търговците са изкушени да регистрират марките си в максимален срок стоки и услуги. Отмяната на регистрацията може да се иска само за част от класовете и услугите, за които лесно ще докажем, че марката не е била използвана пет години. На второ място този институт е важен, защото почти винаги се използва като средство за защита срещу предявена претенция на притежателя на марка срещу лице, което фактически използва знака. Тежестта за доказване лежи върху носителят на правата върху по-ранна марка. Хипотезата на фактическо използване на знака. Предявявате ми претенция по чл. 13, че използвам знака, аз ще направя възражение, че вие не сте използвали марката в последните пет години. Това възражение няма да бъде допустимо в рамките на съдебния процес, а по линия за искане за отмяна на марката. Нормативната упора е чл. 25, който предвижда хипотезите на отмяна на регистрацията на марка. Регистрацията на марката се отменя по искане на всяко лице и първата от хипотезите, която дава основание е ако марката не е използвана съгласно чл. 19. В доказателствата, които притежателят на марка ще трябва да предостави, той ще може да се позове и на допълнителните хипотези на чл. 19. 
### Разпореждане с правото върху търговска марка. 
Това право може да бъде прехвърляно с договор – от притежателя на регистрация върху друго лице по всяко време, в което трае действието на тази регистрация. Дълго време е действало разбирането, че марката не може да се продава. Така е било и в БГ до 99-та година. След известни колебания навсякъде споразумението ТРИПС от 94 г. изисква всички страни членки да признаят прехвърлянето на марките свободно без да е необходимо прехвърляне на дейността. Правото върху марка може да се прехвърля независимо от търговското предприятие за всички или за част от стоките. Прехвърлянето се вписва в държавния регистър и на новия притежател се издава удостоверение. Чл. 21, ал. 4 въвежда гаранция за потребителите и третите лица – ако има вероятност да бъдат въведени в заблуждение, прехвърлянето не се вписва, освен ако стоките и услугите се ограничат. Прехвърлянето се вписва и има действие от момента на вписването в Държавния регистър. Отбелязваме, че може да се прехвърля марка на фаза заявка. Законът въвежда същите изисквания, които споменахме и когато се прехвърля заявка за регистрация. Разпоредителната сделка може да бъде извършена на фазата заявка за регистрация на марка. Друга форма на разпоредително действие с правото върху марка, за която вече говорехме е лицензионният договор особено в разновидността му за изключителна лицензия. Лицензирането на марка също не е безспорно дадено от нейната поява. Възможността за лиценз се появява отново със споразумението ТРИПС и първата европейска Директива за хармонизацията на марките в ЕС. Според ТЗ лицензионният договор е този, с който носителят на рпаво върху марка отстъпва срещу възнаграждение на лицензополучателя ползването й. ЗМГО го дефинира по-различно – разрешава използването й за всички или част от стоките или услугите. Дефиницията на ТЗ е далеч по-прецизна от терминологична гледна точка. Лицензията може да е изключителна или не, както вече говорехме. 

Правото на марка може да бъде обект на обезпечение и обект на особен залог – чл. 22а ЗМГО. Това са особени обезпечителни мерки, предвидени в специален закон, извън общите по ГПК. Първата е забрана за използване. За какво иде реч? Тази обезпечителна мярка може да бъде допусната от съда единствено когато спорът е по отношение на самата марка. Тъй като използването на марката не може само по себе си да доведе до негативни последици в патримониума на длъжника, то такава обезпечителна мярка би била неадекватна. Следователно тази обезпечителна мярка е адекватна само когато спорът е за самата марка. Защото за времето, за което ще се гледа процесът, аз ще мога да искам да преустановите ползването на марката или респ. вашия лицензополучател ако претенцията е срещу него.

Втората мярка е обща обезпечителна мярка. Забрана за разпореждане с правата върху марка от притежателя или лицензополучателя на изключителна лицензия. Това са имуществени права. Следователно разпореждането с тях би намалило патримониума на длъжника. Тази забрана може да се поиска от всеки кредитор, а не само кредитор по спор за самата марка. Има действие от вписване на обезпечението в Държавния регистър. 

Могат да са обект на особен залог. Той има действие за трети лица от датата на вписване в Държавния регистър на марките в ПВ. Подлежи на вписване в регистъра на особените залози. Но ако има особена природа – трябва да се впише и в другия регистър. Например залог на търговско предприятие – в регистъра на особените залози, в ТР и в Имотен регистър за недвижимите имоти в предприятието. 

Сключване на правото марка в масата на несъстоятелността при търговска несъстоятелност. Драмата около ЦСКА настъпи заради марката. СГС откри производство по несъстоятелност на футболния клуб. Затова това обстоятелство подлежи на вписване в Държавния регистър за марките в ПВ. Марката се продава на търг от синдика в производството. До следващата сряда. 
### Заличаване на регистрацията на марката. 
Очертахме хипотезите на лицата да искат заличаване – когато е в противоречие с чл. 12, втората хипотеза – когато марката е регистрирана на името на агент или представител, трета – когато е действал недобросъвестно при подаване на заявката, което е установено със съдебно решение, четвърто – по-ранно право на трето лице. В последната хипотеза марката не се заличава, ако в производството за заличаване се предостави съгласието на лицето с по-ранно право. Тази хипотеза е много отчетлива при конкуренция между права, произтичащи от различни НА и различно основание. В тази хипотеза имаме по-ранно притежаване на друг тип права, обекти на ИС и които конкурират регистрацията на марката. Тази тема е много деликатна особено по отношение на авторското право. Проблемът идва от това, че при регистрация на марката и на знака в огромния брой от случаите марката представлява знак, а той безспорно е обект на авторското право и върху него са възникнали авторските права на художника на знака. Ако има конкуренция между тези права, ПВ няма правомощие и ред по който да проверява дали има авторски права и чии са те. Ако се окаже, че върху регистрирания от мене знак са възникнали авторски права за художника, той ще може да поиска заличаване на регистрираната от мен марка. Проблемът се усложнява от това, че авторските права не подлежат на регистрация, а възникват от момента на обективиране на произведението и авторството може да бъде доказано с всички възможни средства по ГПК. Усложнява се още от едно обстоятелство, че договорът по силата на който едно лице получава правото да използва едно произведение е императивно лимитиран до 10 години. Авторското право пък е непрехвърлимо. Ако авторът след 10 години не желае да продължи договора, ползвателят няма механизъм да продължи действието му. Това означава, че дори да имам право да ползвам авторското право на знака, това ще е само до 10 години. Този 10-годишен срок на договора е силно и основателно критикуван. Бях ви казал, че знакът на Найк е закупен от уличен художник. По американската система авторското право е отчуждимо. Нашата система обаче не позволява прехвърляне на авторски права и ограничава отдаването им за ползване до 10 години. 

Следващата хипотеза, при която марката може да бъде заличена – макрата се състои от или съдържа фирмата на друго лице, която е регистрирана и използвана в РБ преди датата на подаване на заявката във връзка с подобни стоки или услуги. Откъде дойде проблема, който наложи тази законодателна промяна? Няма никаква връзка между ТР и ПВ. ПВ не е нито компетентно, нито длъжно, нито има правомощия да проверява дали заявената марка влиза в противоречие с регистрирана фирма на търговец. Преди поправката на закона имаше множество случаи, когато една фирма започва да развива своята търговска дейност, набира популярност сред потребителите, и едно лице регистрира марка, която е идентична с фирменото наименование на търговеца. Тогава от обхвата на изключителното право на притежателя, той ще може да противопостави на търговеца да използва собственото си фирмено наименование, защото то ще влезе в противоречие с обхвата на изключителното право на притежателя на марка. Това означава, че няма да може да подписва търговски книжа с фирменото си наименование и му се спира цялата дейност. Това наложи тази промяна – ако фирмата е регистрирана и използвана на територията на РБ във връзка с идентични стоки или услуги, то марката, която е по-късно регистрирана, може да бъде заличена. Когато е идентична само с част от стоките или услугите, тя се заличава само в тази част. 

Исканията за заличаване могат да се подават в рамките на целия срок на действие на регистрацията. За да отговаря на изискването за допустимост, трябва да има платена държавна такса и да съдържа правния интерес на молителя. При опозицията и при искането за заличаване са строго определени субектите, които могат да поискат заличаване на марка. Трябва да се докаже правен интерес. Ако не бъдат отстранени нередности по отношение на допустимостта на искането, то е недопустимо и производство по него не се образува. По всяко формално редовно искане се изготвя преписка, която се разглежда от 5-ма експерти, двама от които са юристи от отдела по споровете. Предоставя се срок на възражение на регистриралия марката. Има една единствена хипотеза, когато това не се прави – когато има влязло в сила установително съдебно решение, че същият е действал недобросъвестно при регистрация на марката. Възраженията се предоставят на молителя и му се предоставя срок за становище. Съставът може да изисква и допълнителни доказателства, като разменя становищата между двете страни – класическо състезателно административно производство. Приключва с решение. При частично заличаване издаденото свидетелство за регистрация се заменя с ново. Данните по заличаването се вписват в регистъра на марките. Решенията, с които се заличава марката или се отхвърля искането, подлежат на обжалване пред АССГ и ако са налице основания – касационно пред ВАС. Заличаването има обратно действие – от датата на подаване на заявката. Заличаването на регистрация не засяга влезли в сила решения, доколкото са изпълнени преди заличаването и лицензионни договори, доколкото са изпълнени преди заличаването, освен ако в тях е уговорено нещо друго. Има един особен институт на т.н. ограничение поради бездействие или търпимост. Когато притежателят на по-ранно право по смисъла на чл. 12, ал. 2, 3 или на по-ранно право по чл. 26, т. 5, в продължение на пет години е търпял използването на по-късна марка, като е знаел за това използване, той няма право да поиска заличаване или да се противопостави на използването на по-късната марка, освен когато заявката за регистрация на по-късната марка е подадена недобросъвестно. В тези случаи обаче притежателят на правото върху по-късната марка няма право да се противопостави на използването на по-ранната марка, въпреки че нейният притежател не може да поиска заличаване на по-късната марка. Това означава, че в правния мир ще съществува изключителното право върху марка на по-късния заявител, но то ще е ограничено от фактическото право на търпялото лице да продължи да използва знака.
### Географски означения. 
За разлика от марките географските означения не разграничават, а обединяват производители на определени стоки, за да ги разграничат от всички останали, чиито стоки не притежават съответните характерни признаци. Правната закрила на географските означения е най-нова в сравнение с другите обекти на правото на означение. Ключова роля на правната закрила има т.н. Лисабонска спогодба за закрила наименованията за произход приета през 1958г. За пръв път наименованията се регулират от Закона за марките и географските означения от 1967г. Правото познава 4 означения – наименования за произход, географско указание, т.н. традиционни наименования и сравнително най-новия – наименование на храни с традиционно специфичен характер. Поставяме известна условност върху традиционните наименования, защото този обект е регламентиран от закона, но по-скоро като инерция от една Директива, която вече е отменена и би трябвало да се погълне и абсорбира от наименованията на храни с традиционно специфичен характер. 

Наименование за произход и географско указание. Те представляват наименованието на страна, район или определена местност в тази страна. Термините район и местност трябва да се разбират в широк смисъл – населени места, планини, реки, езера и др. Характерно за географските означения е, че служат за означаване на стоки с произход от съответната географска среда и за отличаването им от сходни стоки, които не произхождат оттам. Понятието стоки също следва да се тълкува разширително – и промишлени и занаятчийски артикули, селскостопански и всякакви други артикули. Необходимо е стоките да имат определени качества или свойства, които определят неизменната им характеристика. Трябва да има връзка между качествата или свойствата на стоките и географската среда. Тази връзка може да се дължи както на природни, така и на човешки фактори на средата, или на комбинация между тях. Влияние могат да окажат географските условия или специфични знания на хората. Къде е разликата между наименованието за произход и географското указание. При първото е налице тясна връзка между качествата и свойствата на стоката и средата. Те се дължат задължително на географската среда. В някои случаи тя се явява единственото възможно място за добиването на този продукт и типичен такъв пример са минералните води. Такива се посочват и като естествени географски означения. При географските указания (определението е почти същото) е необходимо качествата и свойствата само да могат да се отдадат на произхода. Разлика в правния режим, закрилата и използването на тези два обекта няма. Един и същ е режимът и за регистрация, и за ползване и т.н. 

Третият обект – традиционни наименования. Те се закрилят като географски означения, доколкото отговарят на изискванията, установени за наименованията за произход или за географски означения. Няма дефиниция в закона, но доколкото изискванията са приравнени на тези за наименованията за произход и географските наименования следва че традиционните наименования са от значение за продукт, чийто качества и свойства се дължат на произхода от определен географски район. Можем да направим извода, че всъщност единствената действаща към момента нормативна разлика би трябвало да е това, че те не представляват наименование на район или местност, а представляват традиционно наименование на продукт, който също трябва да притежава свойства, които да могат да се отдадат на определен район. Всъщност тази разпоредба в закона, която стои малко като кръпка, е въведена във връзка с осигуряването на специална закрила на наименованията на земеделски продукти в ЕС. Въведена е с Регламент 510/2006 (вече не е действащ). Съгласно него наименованията на храните се приравняват на наименованието за произход и географското указание. 

Четвъртият обект обаче практически поглъща третия – наименование на храни с традиционно специфичен характер. Предстои промяна в закона, която обаче не предвижда отмяна на традиционните наименования. Важният и съществен регламент, който трябва да имаме предвид е Регламент 1151/2012г. относно схемите за качество на селскостопанските продукти и храни и той предвижда закрила на наименование на храни с традиционно специфичен характер. Съгласно чл. 18 едно наименование отговаря на наименование на храни с традиционно специфичен характер когато е резултат от начин на производство, преработка или състав, които съответстват на традиционната практика на този продукт или тази храна, или е произведен от суровини или съставки, които традиционно се използват за него. Няма да намерим инкорпориране на този текст в ЗМГО, защото този текст има само и единствено общностна защита. Този обект се защитава само на ниво ЕС. Регламентът не позволява национална регистрация. Чл. 20 от регламента предвижда, че наименование, регистрирано като храна, може да се използва от всеки оператор, който отговаря на съответната спецификация. България е регистрирала няколко наименования на храни като филе Елена и пастърма Говежда. Голямата битка ще дойде за халвата, бозата, ракията и т.н. Голяма опасност е ако Турция влезе в ЕС, че ще ни изпревари в регистрацията на айрана. Очевидно е, че при тази хипотеза ЗМГО позволява регистрацията на храни. В момента е подготвен законопроект, който да отмени това. Въпрос е на месеци, защото ЕС предвижда тежки санкции. ЗМГО предвижда закрилата на географски означения и на традиционните наименования. С регистрацията на ГО се получава закрила само на територията на РБ. След присъединяването на България към ЕС обаче единствената възможност да се получи закрила на селскостопански продукти и храни е само по реда на регламент 1151/2012. В проекта за изменение е предвидено, че регистрацията на селскостопански продукти и храни по сега действащия закон се прекратява в едногодишен срок от влизане в сила. Предвижда се ред, по който българските производители да могат да получат защита по регламента и имат достатъчно време да се сдружат и подготвят необходимата документация. Ще се отмени сега действащия чл. 57а, който предвижда служебна национална регистрация и европейска регистрация. Националната регистрация става невъзможна е служебното вписване на европейската регистрация се отменя. Създава се чл. 51а със следния текст – не се регистрират по реда на този закон географски означения за земеделски продукти и храни, които попадат в обхвата на регламент 1151/2012 на ЕП и на Съвета за схемите за качество на земеделските продукти и храни. Ако трябва да обобщим – след промените остават 4-те обекта. Първите три обекта обаче не могат да се отнасят за селскостопански храни и продукти. По отношение на този особен вид стоки приложим е регламентът. 

Кои са основанията за отказ на регистрация на географските означения? Чл. 52. Не може да се регистрира като географско означение наименование, което се е превърнало в родово наименование на стока без да се свързва с произхода му. Типичен пример – родопското одеяло (няма нищо общо с Родопите вече). По втората точка сортовете растения и породите животни подлежат на специална защита по отделен закон. По трета точка изключителното право върху марката ще противопостави невъзможността на географското означение за регистрация. И последното основание е, когато има вероятност потребителите да се въведат в заблуждение – подобно на съответното основание за откат на регистрация на марка. 

Обхвата на правната закрила – чл. 53. По отношение на този обект на интелектуална собственост няма изключително право на ползване. Няма експозивитет. Всяко лице, което докаже, че осъществява стопанската си дейност в рамките на този географски район, ще се ползва от закрилата ан географското означение и ще може да означава стоките със запазения знак на географското означение и да го инкорпорира в своята търговска марка. Правната закрила е в ал. 2. Регистрираните географски означения не могат да се превърнат в родови наименования. Помните, че едно от основанията за прекратяване на закрилата на марката е, когато се е превърнала в родово наименование. При ГО това не е възможно. Много е важно от гледна точка на заявяването на географското означение да разграничим два етапа. Първо, трябва да бъде регистрирано самото географско означение като такова – самостоятелна процедура с доказване на определени обстоятелства. След като се регистрира самото географско означение всяко лице, което произвежда в местността по определен ред се вписва като ползвател на географското означение. По какъв ред и как ще видим след малко. 

Поради спецификата на обекта, заявител може да е само производител в съответната местност. Изискват се границите на мястото, качеството на стоката и др. се установяват от националното ведомство. Това е АА. Смисълът на регистрацията е всеки производител да може да е позлвател на означението. Производството в ПВ започва с подаването на заявка. Особеното тук е, че тя трябва да съдържа и наименование за произход или самото географско указание, посочване на стоката, описание на границите на географското място, описание на качествата на стоката и връзката им с географската среда или произход. Към тази заявка трябва да бъде добавено и заповедта на ръководителя на съответното централно ведомство за определянето на границите на района, стоката и връзката между двете и едно удостоверение, че заявителят произвежда на мястото. Прави се формална експертиза и експертиза по същество както при другите обекти на индустриална собственост. Когато условията са изпълнени ГО се вписва в държавния регистър на географските означения. Първият заявител се вписва като ползвател и му се издава свидетелство за използване на географското означение. След като веднъж е вписано географското означение, всяко лице, което осъществява и извършва производствената си дейност в определено географско място, може да подаде заявка за вписването му като ползвател на регистрирано географско означение. То също трябва да подаде удостоверение от общината, че произвжда на това място, както и удостоверение, че неговите стоки отговарят на изискванията. Ако всичко е наред, лицето се вписва като ползвател и му се издава свидетелство за използване на географското означение. Закрилата се прекратява, когато престане да съществува връзка между качествата и особеностите на стоката и географската среда. Основания за прекратяване – прекратяване на лице, единствен ползвател и отказ от правото от лице, единствен ползвател.

Имаме отменяне на вписване на ползвател на географското означение, а не на вписване на самото географско означение. Трябва по исков ред да се установи, че ползвателят е използвал географското означение за други стоки, които не притежават свойствата и качествата. Законът изисква влязло в сила съдебно решение. Самото заличаване се предхожда от исков процес. Става с акт на ПВ. 

Правни последици от заличаването и отменяване – чл. 59. Споровете по отношение на географското означение също се решават от отдела по споровете. А решенията на отдела като актове на ПВ подлежат на обжалване пред АССГ. 
## **Защита.**
Преминаваме към нарушаване на правото върху марка. Това е регламентирано в чл. 73. За разбирането му е ключово познанието ви относно обхвата на изключителното право върху марка. Използването на знак по смисъла на чл. 13 без съгласието на притежателя представлява нарушение. За да е налице нарушение по този състав на правото върху марка на първо място трябва да имаме легитимирано лице (притежател на регистрирана марка за определени стоки и услуги). Едно трето лице трябва да осъществява състава на чл. 13, а именно да използва в търговската си дейност знак, който е идентичен на регистрираната марка и се използва за идентични стоки или услуги. Втората хипотеза – да използва в търговската си дейност знак, който е идентичен или сходен на регистрирания за идентични или сходни стоки и услуги и да съществува вероятност за объркване на потребителите, която включва възможност за свързване на използвания знак с марката. И третата – ако използва в търговската си дейност знак, който е идентичен или сходен, но стоките и услугите не са нито сходни, нито идентични, но регистрираният знак се използва с известност на територията на РБ и използването му би довело до несправедливо облагодетелстване или увреждане на притежателя на регистрираното право върху марката. Едно трето лице правомерно заявява в ПВ регистрация на марка. На основание относителните основания за отказ, които са същите, правомощията може да осуети регистрацията на марка. Тук нямаме никакво нарушение, тук сме във фазата на конкуренция на права. Вие имате право да заявите, аз имам право да ви спра. При нарушаване на правото върху марка сме при сходен ФС, но при различни фактически действия. Едно трето лице в търговската си дейност без да заявява каквато и да било регистрация в ПВ, фактически използва знака в тези характеристики, които изброихме. Влиза в обхвата на чл. 13 и ако използваният знак е идентичен или сходен и стоките и услугите са идентични или сходни, то той ще наруши правото върху марка. Трябва да си даваме сметка, че тук използването в търговската дейност е ограничено от хипотезата на чл. 13, ал. 2. Чл. 73 въвежда още два самостоятелни състава на нарушаване на правото върху марката. Тези два състава разширяват обхвата на защитата на марката и предвиждат нарушаването й от трети лица (а не непосредствено лицата, които използват знака по смисъла на чл. 13, ал. 2), поставяйки знака върху материал, предназначен за етикиране, или когато изработят матрица, с която ще произвеждат и слагат знака. За тази категория нарушения законът изисква умисъл. И в двата случая тези лица е трябвало да знаят или да има основание да считат, че поставянето на марката върху такива материали е без съгласието на притежателя. 

Българското законодателство предвижда 3 способа за защита на правото върху марка – гражданскоправна, наказателноправна и административноправна. И извън тях изключително засилени правомощия на митническите органи на границата. Гражданскоправната се състои в това, че всеки притежател, както и всяко лице, което законно е получило изключителното право, има възможност да предяви пред граждански съд алтернативно или кумулативно следните искове – иск за установяване факта на нарушението (класически установителен иск), иск за преустановяване на нарушението (осъдителен), иск за обезщетение на понесените вреди (осъдителен), иск за изземване и унищожаване на стоките, предмет на нарушението, както и на средствата за неговото извършване (също осъдителен иск). Тези искове са т.н. основни искове. Въвеждат се и допълнителни, защото могат да се съединят с основните – за получаване на стоките, предмет на нарушението или за унищожаване на стоките, предмет на нарушението. Чл. 76, ал. 2 ЗМГО. Всички са подсъдни пред СГС. Ищец е притежателят на правото на марка и лицензополучателят на изключителна лицензия и лицензополучателят на неизключителна лицензия (чл. 75). Има още една категория ищци – чл. 6 от парижката конвенция и чл. 16 от споразумението ТРИПС, които имат пряко действие, забраната може да се поиска и от лице, което докаже, че марката е общоизвестна или ползваща се с известност. Ответници са лицата, които са извършили нарушения. ЮЛ и ЕТ също носят гражданска отговорност, ако това нарушаване се извърши виновно от техни служители. Чл. 45 – вината се предполага до доказване на противното. Характерът на тази отговорност е деликтна отговорност. Особеностите – неправомерност има и особености в начина на определяне на обезщетението. 

Първият иск – за установяване на факта на нарушението. Този иск предполага действителна действаща неотменена и не заличена регистрация на марката. Иск за преустановяване на нарушението. Той предполага продължаващо и продължавано нарушаване на правата върху марка към датата на подаване на исковата молба. В противен случай искът би бил неоснователен. И основният иск (най-ефективният) – иска за обезщетение за вреди по чл. 76, ал. 1, т. 3 ЗМГО. Този иск всъщност изцяло възприема логиката и философията на чл. 45 ЗЗД, който включва презумпцията за вина. За разлика от режима на ЗЗД, ЗМГО въвежда гражданска отговорност за нарушаване право върху марка и по отношение на ЮЛ, ако нарушенията са извършени виновно от лицата, които ги представляват. Вярно е, че чл. 45 във връзка с чл. 49 ЗЗД предвижда отговорност на ЮЛ, но това е опосредена отговорност, докато тук претенцията е директно спрямо ЮЛ. Предпоставките за уважаване на този иск са нарушаване на правото върху марка, вина на нарушителя, вреда и причинно-следствена връзка между нарушението и вредата. Предмет на иска е търсеното от ищеца обезщетение, което се определя от съда. Тук навлизаме в една територия, която се отклонява от общия режим на ЗЗД и ГПК. При определянето на обезщетението съдът взима предвид всички обстоятелства, пропуснатите ползи и неимуществените вреди (дотук сме изцяло на терена на ЗЗД), както и приходите, реализирани вследствие на нарушението (появява се нов критерии). Приходите, а не печалбата. Това са две различни категории. Най-трудното нещо за доказване в един процес по чл. 45 ЗЗД е размерът на вредата. При нарушаване на правото върху марка, би било изключително трудоемко, защото например ако се касае за незаконно разпространение на различни изделия, ищецът трябва да докаже колко бройки и на каква цена ги е продавал извършителят. Точно поради това ЗМГО въвежда като критерий приходите, получени от нарушителя, вследствие на нарушение. В чл. 76 а, ал. 3. Този текст би бил доста по-логичен за НК, но е факт. Тук гражданския закон въвежда принципа за превенцията като основен принцип при определяне на размера на обезщетението. Законът прави една голяма крачка напред – чл. 76 б (особени случаи на обезщетение). Когато искът е установен по основание, но няма достатъчно данни за неговия размер (ищецът се е отказал от трудоемката задача да доказва размера на вредата, може да иска обезщетение от 500 до 100 000 лева, като се вземат предвид приходите). В т. 2 на ал. 1 – ищецът може да поиска обезщетение без да доказва размера на претърпяната вреда (тук напълно напускаме терена на гражданското обезщетение). Далеч от вредата е тук обезщетението. Ищецът може да не е претърпял никакви вреди, стоката може да не е влизала в оборота, ако е държана в склад. Това не е обезщетение по смисъла на ЗЗД. Такъв текст има и в ГПК – съдът решава по справедливост. Абсолютно идентични неща ще видим при авторските права. Искът се погасява с 5-годишна давност. Срокът започва да тече от деня, в който нарушението се прекрати. Четвъртият иск е искът за изземване и унищожаване на стоките и средствата. Нормално е да бъде съединен с някой от първите три иска. Съгласно чл. 76 в изземването може да се иска по отношение на стоки, намиращи се на конкретно място, както и по отношение на стоки, намиращи се в търговската мрежа изобщо. ЗМГО предлага облагодетелстващ режим по отношение на доказването на нарушението. Тези улеснения са съобразени с указанията на директива 2004/48 – нетрадиционно решение. Чл. 76 д предвижда особен режим по осигуряване на доказателства по искове и обезпечителни производства. Независимо от доказателствата, които ищецът е посочил с исковата молба, ако е посочил и други, които се намират под контрола на ответника, съдът може да наложи на ответника да представи тези доказателства. Съдът може да задължи ответника да представи банкови документи под негов контрол. Представяне на доказателства за единично използване на марка е достатъчно основание за се наложи това представяне на доказателства. Чл. 76 е. Съдът може да задължи освен ответника, и трето лице да предостави информация относно обстоятелства, които са от значение за решаване на делото. На вяра приемете (без да сте учили ГПК), че това са доста изключителни, специални правомощия, които има ищецът да поиска, а съдът – да разпореди. Ал. 2 – легално определение на трето лице по смисъла на този текст. Законът прави още една крачка напред, и тя е материализирана в т.н. привременни мерки, които представляват особени обезпечителни мерки. Тези мерки не изключват, а само допълват мерките, предвидени в ГПК. Необходимостта от това се обуславя от непригодността на традиционните мерки (чл. 39 и сл. ГПК). При традиционните не фигурира възможността за налагане на забрана на извършване на дейност. Когато накрая влезе в сила осъдителното решение, то може да е след такъв период от време, че да не представлява интерес за самия ищец. Обезпечителните мерки са въведени от споразумението ТРИПС. По искане съдът може без да уведоми другата страна, да допусне, първо, забрана за извършване на действия, за които се твърди, че ще съставляват неправомерно използване на марка. Тази мярка може да се приложи и по отношение на трети лица, които способстват извършване на нарушението. Всъщност тази мярка трябва да бъде съчетана с иска по чл. 76, ал. 1. На второ място привременна и обезпечителна мярка е изземването на стоките. Това не е искът за изземване, който е самостоятелен иск. Това е обезпечителна мярка. Допускането и налагането на мерките е по реда на ГПК. Но това е само редът. Самите мерки не фигурират в ГПК, защото са допълнение към традиционните. Искането се отправя до съда, който решава дали и до каква степен да го удовлетвори. Обезпечителната мярка се иска, когато е налице нарушение на правото или има достатъчно основание да се смята, че ще се наруши, или ако има достатъчни данни, че някое доказателство ще се унищожи или укрие, ако не се приложи мярката. Докато общия режим не уточнява срок, в който съдът би следвало да се произнесе след получаването на молбата, специалния ред установява тридневен срок. Докато по общия режим на ГПК запорът се предшества от призовка за доброволно изпълнение, специалните правила на ЗМГО изискват налагането на обезпечителна мярка да стане едновременно с уведомяването на ответника. По специалния режим ищецът или негов представител могат да съдействат при налагането на обезпечителните мерки, докато при общия режим не е възможно. Докато по общия режим вещта остава при ответника, тук се предава за пазене от ищеца. Също така тук първата от горепосочените мерки (забраната за дейност) може да бъде налагана и спрямо трети лица. Трябва да знаем, че при всички случаи, за да се допусне обезпечителна мярка, трябва да са налице общите предпоставки по ГПК – искът да е подкрепен с писмени доказателства или да бъде представена гаранция в определен от съда размер в съответствие с разпоредбите на чл. 180 и 181 ЗЗД. Идеята е ответникът да е обезщетен, в случай, че искът не бъде уважен.
## **Договор за лицензия.**
Лицензионният договор може да се определи най-общо като договор, с който лице, което притежава изключително право върху изобретение или полезен модел или е подало искане за получаване на патент и очаква да придобие такова право, учредява на друго лице -  на лицензополучателят, право да използва изобретението или полезния модел. Учредяващият лицензията се нарича лицензиар, лицензиант, а ЗПат. възприема термина лицензодател. Насрещната страна на правоотношението се нарича лицензиат, лицензиран или лицензополучател.

Лицензионния договор е основната форма на гражданския оборот по отношение на обектите на Индустриалната собственост. Това е така, защото правата са срочни, изискват се усилия за тяхната поддръжка. С оглед на това и най-вече поради срочния характер на правата Лицензионния договор е по-удобна форма за използване им, отколкото простото продаване на патента или ПМ.
### Предмет
Предмет на Лицензионния договор в неговия нормативен смисъл са само обекти на Индустриалната собственост. Не всички, има вкл. и незащитени обекти на Индустриалната собственост. По отношение на отстъпването на правото на ползване (ПП) на Авторското право и сродните на Авторското право работи с друга терминология, а именно "договор за отстъпване на права". Предметът на тези договори е много близък, което прави малко неоправдано отделянето на Авторското право от общите норми на Лицензионния договор, но така или иначе към момента това е нормативната систематика и ние ще работим с нея. Но в практиката се няма да срещне договор за отстъпване на права върху авторско право или сродни на авторското право, ще срещнем наименованието "лицензионен договор", така че ако видим Лицензионен договор с обект Авторското право или сродни на Авторското право,  регламентацията трябва да търсим в чл. 36 и сл. ЗАПСП, а не в ТЗ и специалните НА по отношение на Индустриалната собственост. Знам, че го имаше в предната тема, ама това е много важно.

От гл. т. на терминологията "лицензия" в нашето законодателство се използва 2 различни смисъла:

**Административеноправен смисъл** - означава разрешение и обикновено се издава от органите на ИВ за упражняване на определен вид търговска дейност  - застрахователна, банкова и т.н. Това значение на лицензия не ни интерсува. 

В **правото на ИС -** терминът лицензия се използва за означение на СП на едно лице, наречено лицензополучател, да използва чужди нематериални блага, които се ползват или не се ползват с право на закрила. Това право е елемент от съдържанието на лицензионно ПО между лицензодателя и лицензополучателя. 

Първият проблем, с който се сблъскваме, е несистематизираната нормативна уредба (НУ). Лицензионния договор е уреден в 587-599 ТЗ. Специалните закони за локалните обекти на Индустриалната собственост го регламентират съответно в чл. 31 ЗП, чл. 21 ЗМГО (чл. 24 в новия ЗМГО), чл. 26 ЗПД. 

Вторият проблем е, че нормите на ТЗ и специалните закони, които уреждат Индустриалната собственост не се съотнасят като общи и специални, а трябва да бъдат разглеждани и прилагани комплексно. В ТЗ има специални норми по отношение на специалните закони и обратно - в специалните закони има общи норми, които ги няма в ТЗ. 

**Предмет на лицензионния договор** - чл. 587, ал. 1 ТЗ дава легална дефиниция - с Лицензионния договор носителят на право върху изобретения, ПМ, ПД, марки, топология на интегрални схеми или производствен опит (лицензодател) отстъпва срещу възнаграждение изцяло или отчасти на лицензополучателя ползването му. Предмет или по-скоро обект на Лицензионния договор са ползващи се със закрила или заявени за получаване на такава закрила обекти на Индустриалната собственост, както и производственият опит. Съществено е да се отбележи, че обект на ДЛ могат да бъдат и заявените за закрила обекти. 

Според чл. 31 ЗП заявеното или патентоспособно изобретение може да бъде предмет на Лицензионния договор. Според чл. 21, ал. 7 ЗМГО правото върху марка може да се прехвърля, по аргумент от по-силното основание тя би трябвало да може да се и лицензира. Нещо повече, според чл. 29 от новия ЗМГО заявките за регистрация на марка могат да бъдат предмет на разпореждане, използване и принудително изпълнение съгласно правилата на чл. 23-28, а чл. 24 урежда Лицензионния договор. Следователно няма съмнение, че заявката за марка може да бъде обект на Лицензионния договор. 

Обобщение - обект на Лицензионния договор са всички заявени или ползващи се със закрила обекти на Индустриалната собственост с изключение на едно - ГО. Това е така, защото ГО е единственият обект на Индустриалната собственост, върху който няма изключително право, там правата се разпределят между всички ползватели, които трябва да отговарят на определени характеристики. В обектите на Лицензионния договор има и един обект, който не е защитен обект на Индустриалната собственост. Това е производственият опит - не е защитен смисъл, е върху него няма регулирана регистрация и изключителни права. По силата на новоприетия Закон за защита на търговската тайна той получава защита със специфика от гражданскоправни искове, които могат да бъдат предявени при неговото нарушаване. 
### Уредба
Отделните Лицензионния договор със специфичните си обекти са уредени в специалните закони. Така според чл. 31 ЗП "заявеното или патентованото изобретение може да бъде предмет на лицензионен договор". Чл. 22, ал. 1 ЗМГО "притежателят на право върху марка може да разреши използването и за всички или за част от стоките или услугите, за които е регистрирана, и за част или за цялата територия на Република България с лицензионен договор в писмена форма". Чл. 26 ЗПД "притежателят на правото върху дизайн може да разреши използването на дизайна с лицензионен договор". 

Лицензионния договор е сделка с ИС. Сделките с ИС са абсолютни търговски сделки по силата на чл. 286, ал. 2 във вр. с чл. 1, ал. 1, т. 12 ТЗ. От това се правят 2 извода: 

Сделката е търговска сделка, независимо дали страните по нея са търговци.

Лицензионните отношения са подчинени както на общите правила на търговските сделки, така и на специалните правила, относими към търговските сделки, и чак тогава идва специалната уредба на чл. 587-599 ТЗ. 

Към тях са приложими и всички общи правила на ОП. Дотолкова, доколкото ТС уреждат спецификата на търговските отношения. Следователно, за да стигнем до ЛД имаме една каскадност на общите принципи на ГП, общата част на ОП, общата част на ТС, специалната част на ТС, специалната уредба в чл, 587-599 ТЗ и накрая - специалната уредба в специалните закони на договора. 
### Страните по Лицензионния договор
**Лицензодател** - лицето, което е носител на правото върху обект на Индустриалната собственост.

**Лицензополучател** - лицето, което получава правото да използва такъв обект 

Може да се срещнат с различни наименования, например този, който учредява лицензията може да се срещне като линезияр, лицензиант; а лицензополучателя  - като лицензиат или лицензиран. 
### Видове Лицензионния договор
Най-важно е делението на дог за изключителна лицензия и договор за неизключителна лицензия. Парадоксално е, но това най-важно деление не е проведено в ТЗ. ТЗ говори за отстъпване срещу възнаграждение изцяло или отчасти. По смисъла на ТЗ това "изцяло или отчасти" по-скоро има отношение към специфичната пълна или ограничена лицензия на патент съгласно чл. 32, ал. 2 ЗП. В същото време ТЗ в чл. 596, ал. 1 предвижда, че с договора за сублизцензия лицензополучателят на изключителна лицензия може да преотстъпва на друго лице правото да ползва предмета на лицензията. Това е пример, при който ТЗ работи с термин, който не изяснява. Дори не го класифицира като вид лицензия, но споменава спорадично сублицензията. 

Следователно за изясняване на характера на изключителната лицензия следва да се анализира съдържанието й според специалните закони. НУ и при патентите, и при марките, и при ПД, по отношение на изключителната лицензия е еднаква. Регламентирана е в чл. 31, ал. 2 ЗП, като институтът е наречен "договорна лицензия"; 24, ал. 3 и 4 ЗМГО; чл. 26, ал. 2 ЗПД. 

Обобщаването на тези 3 института може да изведе общите характеристики на изключителната лицензия:

Тя трябва да е уговорена изрично в договора - ако липсва уговорка се счита, че учредената лицензия е неизключителна

Лицензодателя при изключителна лицензия няма право да отстъпва права за използване на същия предмет на други лица. Нещо повече, самият той може да използва обекта само ако това е изрично уговорено в договора. Обратно, при неизключителната лицензия лицензодателя може да отстъпва лицензии и в полза на други лица, както и може сам да използва обекта на Лицензионния договор.

Съществени са последиците от гл. т. на процесуалната легитимация на страните, а това се дължи на характера на правото, което се отстъпва на лицензополучателя. Патентоприежателят и лицензополучателят на изключителна лицензия могат да предявяват искове за нарушение на патентни права или права върху ПМ, ако не е уговорено друго  - чл. 27, ал. 3 ЗП, те имат самостоятелна активна процесуална лагитимация да бранят правата върху обекта. 

Чл. 75, ал. 1 ЗМГО "притежателят на право върху марка и лицензополучателят на изключителна лицензия имат самостоятелно право на иск за нарушение върху марката". Новият ЗМГО внася известен нюанс в тази активна процесуална легитимация, но това е по-скоро в предпоставките тя да бъде упражнена, а не в самата активна процесуална легитимация, като в чл. 115 на проекта дефинира, че лицензополучателят на изключителна лицензия има право да предяви самостоятелен иск, ако притежателят на правото върху марка е бил надлежно уведомен за нарушението и в рамките на 6-м. срок не подаде иск за защита на марката. Малко по-усложнена е процедурата и предпоставките, но това не оспорва активната процесуалната легитимация на лицензополучателя да брани марката по изключителна лицензия, а единствено усложнява предпоставките за самото предявяване на исковете. 

Чл. 56, ал. 1 ЗПД "притежателят на правото върху дизайн, както и лицензополучателят на изключителна лицензия има самостоятелно право на иск за нарушение". Обратно, лицензополучателят на неизключителна лицензия може да предяви иск само със съгласието на притежателя на правото, ако друго не е уговорено в договора.

От гл. т. на класификацията, изхождаща от ТЗ, който говори за отстъпване изцяло или отчасти на ползването на обекта може да се направила следното разделение. Лицензията върху патент съгласно текста на закона може да бъде пълна или частична. При пълната лицензия не се предвиждат ограничения в използването на обекта. При ограничената лицензия могат да се предвидят такива ограничения и те могат да бъдат свързани със срока, който да изтича преди прекратяването на действието на правото; могат да бъдат свързани с определена територия, до която се ограничават отстъпените права; ограничението може да се отнася само за производство или само за търговия; може да се отнася до количеството на изделията, които лицензополучателят може да произведе. Други възможни ограничения може да се отнасят до цената за реализиране на производството на изделия; до задължението последните да се доставят само на определени лица или да се закупуват суровини само от лицензодателя или от друго определени лица. 

Правното значение на това да бъдат идентифицирани ограниченията се състои в това, че ако те бъдат нарушени, лицензополучателят ще отговаря не на базата на неизпълнение на договорни задължения, а на базата на деликт и на нарушаване на изключителното право на патентопритежателя. Като няма пречка да бъдат кумулирани и двете отговорности според Карадимов. 

Ако трябва да се намери реципрочност на това "ицяло или отчасти" по смисъла на ТЗ при марките чл. 23 ЗМГО казва, че "лицензията може да се отнася до всички или част от стоките или услугите, за които е регистрирана или част или изцяло на територията на РБ". В случая под "изцяло или отчасти" се има предвид възможността да бъде разчленено СП и лицензията да бъде учредена само за една част от стоките и услугите, за които марката е регистрирана. За другите притежателят на правата ще запази своите права. Новият ЗМГО частично усложнява тази хипотеза и я прави малко по-ясна - чл. 24, ал. 7 "притежателят на марка може да противопостави правата, предоставени му от тази марка срещу лицензополучател, който наруши разпоредба на Лицензионния договор по отношение на срока, вида, в който марката може да се използва съгласно регистрацията, обхвата на стоките или услугите, за които е предоставена лицензията, територията, на която марката може да се използва или качеството на произведените стоки или услуги, предоставени от лицензополучателя". 

Това са специфични текстове, които аргументират специфична отговорност на лицензополучателя, която е извън обхвата на договорната му отговорност. По Лицензионния договор той има тези задължения, неспазването на тези задължения може да генерира договорната претенция на лицензия спрямо него. Законът отива обаче една крачка напред - той казва "ако лицензополучателят не изпълни тези си задължения по договора, могат да бъдат противопоставени абсолютните права на носителя на правото на марка, т.е. това аргументира исковете за защита на марка, които са деликтни искове, това не са договорни искове. Те не са искове за нарушаване на правото върху марка. 

Отчасти при ПД означава, че при т. нар. "множествена заявка" правото на използване може да се предостави по отношение на всички детайли или на някои от тях, а множествена е заявката, когато няколко дизайна могат да се включат в една заявка, при условие, че продуктите, в които са включени или към които са предложени дизайните, принадлежат към един клас от Международната класификация на ПД.   

**Териториален обхват на лицензията** - чл. 589 ТЗ - ако не е уговорено друго, се счита че лицензията е предоставена за територията на РБ. 
### Сублицензия
Само ТЗ, а не и специалните закони урежда института на т. нар. "сублицензия". Чл. 596 ТЗ - лицензополучателят на изключителна лицензия може да преотстъпи на друго лице с договор за сублицензия правото да ползва предмета на лицензията. В този случай лицензополучателят сключва нов Лицензионния договор с третото лице и се явява вторичен лицензодател по отношение на това трето лице. Този втори Лицензионния договор се нарича договор за сублицензия. При неизключителната лицензия такава възможност не съществува. Правото да се учреди сублицензията може да бъде изключено с Лицензионния договор или да се предвиди такава да може да се сключва само със съгласието на лицензодателя. Съгласието може да бъде отказано само поради важни причини - чл. 596 ТЗ. 

Между първоначалния лицензодател и сублицензополучателя няма ПО. Има една частна хипотеза разписана в закона, според която лицензодателят може да иска от получателя на сублицензия възнаграждението, което той дължи в момента на поканата на своя лицензодател - чл. 597 ТЗ.  
### Характер на ЛД
**Формален** - чл. 587 ТЗ изрично изисква писмена форма като форма за действителност на договора. Ако прочетем чл. 31 ЗП може да останем с впечатление, че е неформален. ЗМГО изрично предвижда писмена форма.

**Двустранен** - права и задължения възникват и за двете страни по договора. От това следва, че спрямо него следва да се приложат всички правила за двустранните договор, вкл. развалянето на двустранните договори, възражението за неизпълнение, ПЗ и т.н. 

Един от най-спорните въпроси по договора е дали е intuitu personae или не. Има аргументи и в двете посоки. Последиците от това дали договорът ще се приеме за intuitu personae ще се изразят в 2 неща:

дали правоприемниците на лицензополучателя стават срана по договора (като ако приемем, че не е intuitu pesonae, правоприемниците трябва да се конституират като страна)

при неизпълнение дали субективната невъзможност за изпълнение води и до обективна невъзможност за изпълнението. 

По-скоро следва да приемем, че договорът **не е intuitu perosane**. 

**Комутатитен**. Въпреки, че е рисков, лизензополучателят не може да знае отнапред дали е икономически договорът ще бъде изгоден за него. Но тази рисковата харакетрисика не променя комутативния му характер, тъй като престациите са ясно определени отнапред. 
### Права и задължения
Лизензодателят трябва да отстъпи изцяло или отчасти на лицензополучателя правото на използване на съответния обект. Специфично задължение е разписано в чл. 591 ТЗ - той трябва да осигури на лицензополучателя спокойно и несмущавано ползване на отстъпените права, както и защита срещу претенции на трети лица. В този смисъл той трябва да осигури поддръжката на правната защита, да заплаща съответните такси и да предявява съответните искове, ако правата бъдат нарушени. Тук отново трябва да направим уговорка, че когато лицензополучателят е такъв по изключителна лицензия, той може и сам да предяви тези искове. 

Задълженията на лицензополучателя варират в зависимост от това какъв е конкретния обект на Лицензионния договор. Основното му задължение обаче е да заплаща лицензионното възнаграждение и тук ТЗ урежда специални хипотези, които ги няма в специалните закони - когато възнаграждението е уговорено според обема на ползването на предмета на лицензията, лицензополучателят е длъжен да лицензополучателят е длъжен да уведомява лицензодателя за този обем на ползването в уговорените срокове. - чл. 595,  ал. 1 ТЗ. Възнаграждението се дължи за изтекла календарна година, освен ако е уговорено друго - чл. 595, ал. 2 ТЗ. 

ТЗ урежда и едно специално изискване за лицензополучателя "лицензополучателят е длъжен да пази в тайна сведенията за непатентовано изобретение, полезен модел или производствен опит, върху които му е отстъпено право на ползване" - чл. 593 ТЗ. Този текст е специален, тъй като правото не е защитен обект на Индустриалната собственост и няма специален закон по отношение на него.  

ТЗ, а не ЗМГО, в чл. 594 въвежда едно особено задължение за лицезполучателя при линценз на марка - да осигурява качеството на стоката, което съответства на марката и е станало известно на потребителите преди сключването на договора, както и да означава с марка стоката, за която му е предоставена лицензията.. 

Съществено е, че Лицензионния договор съгласно всички специални закони подлежи на вписване в специалните регистри, които води ПВ съответно за марките, ПД, ПМ, патентите. Режимът на вписване е различен при различните правни системи – при повечето такова вписване е предвидено, като в Германия подлежи на висване само изключителната лицензия. Според нашите специални закони подлежат на вписване всички Лицензионния договор - и изключителни и неизключителни лицензии. Вписването не елемент от ФС на сключването на договора. То не е част от формата му за действителност. Лицензионния договор, който не е вписан обвързва страните като всеки останал договор. Смисълът на вписването е за неговата противопоставеност по отношение на трети лица. Лицензионния договор се вписва в регистъра на ПВ, той може да бъде и противопоставен на трети лица след вписването - чл. 590 ТЗ и този принцип е последователно нормативно проведен при отделните обекти на Индустриалната собственост - чл. 31, ал. 4 ЗП, чл. 22, ал. 6 ЗМГО, чл. 26, ал. 6 ЗПД. 

Има известно терминологично разминаване като ТЗ говори, че договорът може да бъде противопоставен на трети лица след вписването, а специалните закони използват друга терминология - има действие по отношение на трети лица от датата на вписването му в регистъра на ПВ. Макар и терминологично близки тези различни нормативни изкази показват различен законодателен подход, което води до объркване вкл. и в практиката. Какво означава договорът да има действие по отношение на трети лица и какво означава да може да бъде противопоставен на трети лица? Макар и парадоксално изказът на ТЗ е по-верният. Практиката приема, първо, че става дума за противопоставимост, а не за действие по отношение на трети лица и че тези трети лица са сравнително ограничен брой и той се свежда до онези лица, които биха имали претенции към самия защитен обект. Напр. правото на марка се прехвърля, но междувременно преди прехвърлянето има вписан Лицензионния договор. Приобретателят ще търпи последиците от вписания Лицензионния договор и той ще му бъде противопоставен. Така че следва да ограничим вписването до непротивопоставимост на трети лица, които черпят права или имат претенции по отношение на съответния обект на Индустриалната собственост. 

Ако имаме конкуренция на 2 Лицензионния договор, сключени с различни лицензополучатели и за изключителна лицензия, предимство ще има този, който е вписан и той ще бъде противопоставен на другия Лицензионния договор, дори и да е с по-ранна дата, ако той не е вписан. Но конкуренцията е само на база претенции по отношение на самия обект. 
### Правна природа на ЛД
От гледна точка на правната природа следва да се прави разлика между изключителната и неизключителната лицензия. Неизключителната лицензия представлява облигационно право за използване на обекта. Следователно тя е едно относително СП. И това се доказва най-лесно от факта, че лиценополучателят на неизключителна лицензия няма самостоятелно право на иск да защитава обекта. Обратно, изключителната лицензия е абсолютно право, то обременява притежаваното право, ограничава го, докато то съществува, много чувствително редуцира неговото съдържание до голата собственост на притежателя върху обекта. Следователно изключителната лицензия би трябвало да квалифицираме като абсолютно СП. Това се доказва и от самостоятелното право на иск, което има  изключителният лицензполучателя. 

Ако трябва да се направи груба аналогия - това е ипотеката. Но дори и ипотекарният кредитор няма самостоятелните искове, с които може да брани собствеността върху имота. 
### Прекратяване на Лицензионния договор
Прекратява се с изтичане на срока на закрила на обекта или с изтичане на предвидения срок в Лицензионния договор, тъй като срокът може да бъде и по-малък отколкото е срокът на закрила на самия обект. 

Чл. 598 ТЗ, когато в ДЛ няма срок, договорът може да бъде прекратен въз основа на едностранно писмено предизвестие с 6-м срок. Лицензодателят обаче не може да прекрати договора преди изтичане на 1-та год. на действието му. 

Чл. 599 ТЗ "ако след изтичане на срока на договора лицензополучателят продължи да ползва предмета на лицензията със знанието и без противопоставянето на лицензодателя, договорът се смята продължен до установения със закон срок за закрилата му". Това означава, че ако има ДЛ на патент този срок ще бъде 20 г.
### Лицензионния договор при деклариране на лицензионна готовност по чл. 30 ЗП
Този институт е специфичен само за патентното право, дори не е приложим за ПМ. Лицензионната готовност възниква въз основа на изявление на правния субект, който има правото да се разпорежда с изобретението. Той трябва да подаде молба и декларация, че не предоставил изключителна лицензия върху изобретението и съгласие всяко лице да използва изобретението при условията на неизключителна лицензия срещу задължението да му се заплаща лицензионно възнаграждение. Следователно ФС, който поражда лицензионната готовност е:

валидна декларация за това

молба за публикуването й 

разпореждане за публикуването й. 

Какъв е смисълът на лицензионната готовност - в това, че всяко едно трето лице с едностранно на фазата на така изразената готовност за сключване на ДЛ може да сключи договор за неизключителна лицензия с лицензодателя, който е предоставил лицензионна готовност и този ДЛ ще бъде договор за лицензия по право. Икономическият смисъл на този институт е, че, когато бъде отправена такава готовност от страна на патентопритежателя, той дължи заплащане на такси за поддръжка на патента, редуциран с 50 %. Той няма пречка сам да използва изобретението. Отрицателната предпоставка е да не е предоставил вече изключителна лицензия. Между лицензодателя и лицензополучателя възниква лицензионно възнаграждение. Лицензополучателят дължи такова възнаграждение по това ПО на базата на справедливи условия към лицензодателя. Приложим е институтът, тъй като таксите за поддръжка са високи, а това дава възможност на лицензодателя да облекчи финансовата тежест само въз основа на едностранно декларираната готовност да сключи договор за неизключителна лицензия. 
### `	`Сравнение на лицензионния договор с договора за покупко-продажба
Прилики - съществува известно сходство  между тях, което дава основание да се приеме, че отделни разпоредби от продажбата могат да намерят приложение при лицензионния договор. И двата договора са двустранни и възмездни, с тях се придобиват по производен начин права.

Разлики - при покупко-продажбата прехвърлителят престава да бъде собственик (прехвърлително правоприемство). При патентната лицензия се отстъпват, предоставят част от правомощията, няма прехвърляне - патентът се запазва от патентопритежателя (не се прехвърля), в някои случаи той използва тези правомощия. Лицензионният договор е с продължително изпълнение, размерът на възнаграждението се определя по специфичен начин 
### ` 	`Сравнение на лицензионния договор с договора за наем 
Лицензионният договор наподобява договора за наем, макар различията да са доста. Наемателят може да бъде само един (една страна), а при лицензионният договор не е така. Има разлики при определяне на възнаграждението; по принцип не могат да се отстъпват сублицензии, а наемателят може да пренаема части от вещта.
### Закрила на ноу-хау. Договор за отстъпване на ноу- хау.


Лицензионният договор може да има за предмет ползващи се със закрила или заявени за получаване на такава обекти на индустриална собственост, както и производственият опит, който в литературата и практиката се означава като ноу-хау. Това понятие включва тайни на производството и техническата документация, които са достояние само на определени лица като фактически монопол, без да се ползват с правна закрила

Съществуват различни определения за ноу-хау:

ТЗ го нарича производствен опит

Според някои това са непатентоспособни технологии

Според други автори са непатентовани, но патентоспособни технологии

Според трети автори не е вярно нито едното, нито другото

` `Някои автори смятат, че решаваща е тяхната тайнственост, това, че тези знания са недостъпни за страната, която иска да ги усвои.

С лицензионният договор за ноу-хау лице, което има фактически монопол върху знания, опит или документация, които могат да се използват в търговската дейност, отстъпва използването им на друго лице – лицензополучател.

За лицензополучателя възникват основните задължения да плати възнаграждение за използването, да запази в тайна предоставените му секретни знания и документи и да преустанови използването след прекратяването на договора.

Договорът за ноу-хау е един от малкото договори, които нямат за предмет право, а факт. Договорът за ноу-хау е като лицензионният договор с едно изключение: няма разрешение на отстъпващия. Не е лицензионен договор, защото не се дава разрешение - ако другата страна сама стигне до този опит, не може да бъде спряна.

Особеното е, че описанието е много по-подробно от лицензионния договор- по-засилено е задължението да се направи възможна експлоатацията, отколкото при лицензионния договор.

` `Задължението за тайна е по-силно. Получава се двусмислие при сключване на договор за ноу-хау: 

от една страна не се знае за какво се плаща, тъй като тайната се пази

от друга страна при разкриване на тайната при преговорите може да има използване на тайната и отказ от сключване на договора, защото няма защита. 

Тъй като става въпрос за тайна, а страната може да се запознае с опита и после да се откаже, се сключва един опционен договор (сделка за избор) - ако страната, която иска да научи опита, се откаже от договора, да не използва наученото по време на преговорите, в противен случай се плащат големи неустойки.


