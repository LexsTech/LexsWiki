# **Способи за принудително изпълнение на парични притезания. Изпълнение върху недвижим имот. Изпълнение върху движима вещ. Изпълнение върху вземане. Изпълнение върху ценни книги. Изпълнение върху дял на длъжника от търговско дружество. Изпълнение върху обособена част от предприятие. Изпълнение върху права на длъжника върху обекти на индустриална собственост.**
## **Способи за принудително изпълнение на парични притезания.**
### Секвестируеми имуществени права 
Въпросите за севастируемостта и несеквестируемастта се отнасят само за изпълнение на парични вземания. Те не се отнасят за принудителното изпълнение на други притезателни права – например за въвод във владение, за предаване на движима вещ! 

Член 133 ЗЗД и чл. 442 ГПК прогласяват принципа за пълната секвестируемост на имуществените права на длъжника.  Той означава, че паричното притезание може да бъде удовлетворено чрез принудително изпълнение върху което и да било имуществено право на длъжника освен тези, които са несеквестируеми. 

По своята правна същност секвестируемостта е явление на процесуалното, а не на материалното право. Тя се състои в задължението на длъжника да понася принудителното изпълнение, насочено върху негово имуществено право. Неин корелат е правото на съдебния изпълнител да осребри секвестируемото право и да удовлетвори кредитора. 

Взискателят може да насочи изпълнението не само върху всяко, но и върху всички имуществени права на длъжника. Но с тази възможност той не може да злоупотребява. Тя се съразмерява с нуждата да се удовлетвори взискателят. Съгл. чл. 426, ал. 2 в молбата си взискателят може да посочи едновременно няколко начина, само ако това е нужно за удовлетворяване на вземането му . Наложените от съдебния изпълнител обезпечителни мерки и предприетите изпълнителни способи трябва да са съразмерни с размера на задължението, като отчитат всички данни и обстоятелства по делото, процесуалното поведение на длъжника и възможността вземането да остане неудовлетворено (чл. 442а, ал. 1). По възражение на длъжника и при установяване на несъразмерност съдебният изпълнител вдига съответните обезпечителни мерки (чл. 442а, ал. 2).  

Длъжникът може да предложи изпълнението да бъде насочено върху друга вещ или вземане или да бъде извършено само чрез някои от исканите от взискателя начини на изпълнение. Ако съдебният изпълнител прецени, че предложеният от длъжника начин на изпълнение е в състояние да удовлетвори взискателя, той насочва изпълнението върху посочената от длъжника вещ или вземане. Ако предложеният от длъжника способ е еднакво ефикасен за удовлетворяване на кредитора с избрания от него, съдебният изпълнител е длъжен да премине към него. Такъв не е обаче случаят, когато способът, предложен от длъжника, влошава изгледите за удовлетворяване на кредитора, като удължава времето, необходимо за получаване на дължимото /чл. 443/. Чл. 443 е неприложим, когато кредиторът насочва и изпълнението върху заложена движима вещ или ипотекиран недвижим имот.  

За някои парични притезания законът предвижда, че длъжникът отговаря не с цялото си имущество, а само с част от него. В тези случаи сме изправени пред ограничена имуществена отговорност – изключение от принципа на чл. 133 ЗЗД. Например, наследникът, приел наследството под опис, отговаря за дълговете на наследството само с наследственото, но не и с личното си имущество (чл. 60 ЗН и чл. 429, ал. 2 ГПК). Ако кредиторите на наследството са поискали неговото отделяне (чл. 67 ЗН), кредиторите на наследника могат да се удовлетворят само от личното негово имущество, а не и от наследственото имущество. Друг случай на ограничена отговорност въвежда КТК (чл. 338–346).  
### Несеквестируеми имуществени права 
Несеквестируемостта (Н) е забрана за принудително изпълнение върху определени имуществени права на длъжника. Две са основанията за Н. Първото основание за Н е непрехвърляемостта на правото. Поради нея то не може да бъде обект за изпълнение. Изпълнителният процес върху такова право е недопустим. Непрехвърляемостта може да се дължи на естеството на правото, на неговото предназначение или на законова забрана за прехвърляне. 

Непрехвърляеми, а следователно и несеквестируеми поради естеството им са правата, създадени с оглед на личността на техния носител (например: правото на ползване по чл. 56 ЗС; издръжка; стипендии; правото на заемателя да ползва заетата вещ и др.), както и правата, чието упражнение зависи от строго личната преценка на техния носител; правото на съпруга на дял от имуществото на другия съпруг – чл. 30 СК; правото на съпруга на по-голям дял от съпружеската имуществена общност – чл. 29 СК при режим на общност и др.).  

Непрехвърляеми поради това несеквестируеми са и имотите: които: а) които са в изключителна държавна собственост (чл. 18, ал. 1 на Конституцията, чл. 2, ал. 2, т. 1 ЗДС); както и б) са публична собственост на държавата и общините (чл. 2, ал. 2, т. 2 и 4 ЗДС; чл. 3, ал. 2 ЗОС; КР № 15 от 21.12. 2010 г. по к.д. № 9 от 2010 г. (ДВ, бр. 5 от 14.01.2011 г.). Впрочем принудителното изпълнение срещу държавата и държавните учреждения за парични вземания е изцяло недопустимо (чл. 519, ал. 1). Не такова е положeнието с общините. В това отношение текстът на чл. 519, ал. 1 беше обявен за противоконституционен (КР № 15 от 21.12. 2010 г. по к.д. № 9 от 2010 г. (ДВ, бр. 5 от 14.01.2011 г.). Срещу общините е допустимо принудително изпълнение върху имоти, които не са публична общинска собственост. 

Второто основание за Н е изрична законова забрана да се насочва върху определени права ИП, в т.ч. и когато те по принцип са прехвърляеми.  Б. Правата, които са несеквестируеми поради изрична забрана на закона. В полза на длъжник-ФЛ, се сочат от чл. 444, чл. 446, чл. 446а, както и от разпоредбите на особени закони (чл. 444, т. 8).  

В чл. 444 изрично се предвиди, че несеквестируемостта по чл. 444 важи в полза на длъжник – физическо лице. Що се отнася до несеквестируемостта по чл. 446 и чл. 446а, естеството на имущественото право, върху което не може да се наложи принудително изпълнение (трудово възнаграждение или друго възнаграждение за труд, пенсия, стипендия, помощи и обезщетения съгласно друг нормативен акт), показва, че и тази несеквестируемост е в полза на длъжник - физическо лице. Защитата на несеквестируемостта по чл. 444 и чл. 446 важи за всяко ФЛ, в т.ч. и за едноличен търговец. Законодателят не е лишил едноличния търговец от несеквестируемостта на чл. 444 и чл. 446, съотв. чл. 446а. И това е направено нарочно. Едноличният търговец е също ФЛ и като всяко ФЛ се нуждае от социалната защита на несеквестируемостта. Както ще видим по-долу, несеквестируемостта на правата и по други закони, се отнася само за ФЛ. Съображения на законодателя за тази Н е тези несеквестируеми права да се запазят като опора за съществуване на длъжника и на неговото семейство. 

Между правата, които са несеквестируеми поради изрична забрана на закона, спадат: а) движимите вещи, необходими за всекидневно употребление на длъжника и на неговото семейство, посочени в списък, одобрен от МС (Постановление № 113 от 26 май 2003 г. за приемане списък на вещите за обикновено употребление на длъжника и на неговото семейство, върху които съгласно 444, Т.1 от ГПК не може да бъде насочено принудително изпълнение (ДВ, бр. 51 от 2003 г.). ; б) необходимата храна на длъжника и неговото семейство за един месец, а за земеделските стопани – до нова реколта, или равностойността ѝ в други земеделски произведения, ако няма такава (чл. 444, т. 2); в) необходимите горива за отопление, готвене и осветление за три месеца (чл. 444, т. 3). В тази несеквестируемост е отчетена обичайната продължителност на зимата в България. Текстът е такъв още от 1952 г. и според мен не е съобразен със съвременните начини на отопление; г) машините, инструментите, пособията и книгите, необходими лично на длъжника, упражняващ свободна професия, или на занаятчия за упражняване на неговото занятие (чл. 444, т. 4.) ; д) земите на длъжника земеделски стопанин: градини и лозя с площ общо до 5 дка или ниви с площ до 30 дка и необходимите за воденето на стопанството машини и инвентар, както и торовете, средствата за растителна защита и семето за посев за една година (чл. 444, т. 5); е) необходимите две глави работен добитък, една крава, 5 глави дребен добитък, 10 пчелни кошера и домашните птици, както и необходимата храна за изхранването им до нова реколта или до пускането на паша (чл. 444, т. 6); ж) жилището на длъжника, ако той и никой от членовете на семейството му, с които живее заедно, нямат друго жилище, независимо от това дали длъжникът живее в него. (Ако жилището надхвърля жилищните нужди на длъжника и членовете на семейството му, горницата се продава, ако са налице условията на чл. 39, ал. 2 ЗС (чл. 444, т. 7), при спазване на правилата на глава 26 „Правила и нормативи за проектиране на жилищни сгради и жилища“ на Наредба № 7 от 22 декември 2003 г. за правила и нормативи за устройство на отделните видове територии и устройствени зони на Министерството на регионалното развитие и благоустройството); з) възнаграждението за труд в посочените в чл. 446, ал. 1 размери (вж. т. 5), като възнаграждението за труд до размер на минималната работна заплата е напълно несеквестируемо (така ТР № 2 от 26.06.2015 г. по тълк. д. № 2/2013 г., ОСГТК на ВКС, т. 3); и) вземането за издръжка (чл. 446, ал. 4); к) вземането за стипендия (чл. 446 ал. 4); л) Не се допуска принудително изпълнение върху застрахователна сума по застраховки „Живот“ и „Злополука“, както и върху застрахователното обезщетение по застраховка „Гражданска отговорност“ и по застраховка „Злополука“ на пътниците в средствата за обществен превоз (чл. 381, ал. 1 КЗ във вр. с чл. 444, ал. 1, т. 8). 

Принудително изпълнение върху застрахователно обезщетение по имуществена застраховка се допуска, ако то е могло да се насочи върху застрахованото имущество (чл. 381, ал. 2 КЗ); м) Във връзка с чл. 444, ал. 1, т. 8 следва да се има предвид и несеквестируемостта на вземанията за семейни помощи по ЗСПД (чл. 13 ЗСПД); н) Върху паричните обезщетения и помощите, изплащани по КСО (майчинство, обезщетение за безработица, болнични и пенсиите съгл. чл. 114а КСО), не могат да се налагат запори по реда на ГПК и ДОПК или да се извършват други удръжки освен за задължения към държавното обществено осигуряване и за задължения за издръжка; о) Съгл. чл. 14, ал. 3 ЗСП от парични социални помощи по ЗСП не могат да се правят удръжки освен за: надвзети средства за социално подпомагане в резултат на счетоводно-техническа грешка;  запори за вземания за издръжка на деца. Съгласно чл. 446а ГПК обезщетения и помощи, предвидени в други закони, са изцяло несеквестируеми. Те се изплащат по банкова сметка и попадат под закрилата на чл. 446а. 

Съгласно чл. 445, ал. 1 от постановленията на чл. 444 не могат да се ползват длъжниците относно вещта, върху която е учреден залог или ипотека, когато взискател е заложният или ипотекарният кредитор. Важно практическо значение има и най-много правни въпроси поставя Н на единственото жилище на длъжника. Н по чл. 444, т. 7 изисква:  

Да се касае за постройка, която е предназначена за жилище. Несеквестируема е и незавършената жилищна постройка. За определянето на понятието „жилище“ трябва да се използва легалното определение на § 5, т. 30 ПЗР на ЗУТ. В практиката се утвърди разбирането, че Н на жилището води до несеквестируемост и на дворното място, върху което то е построено. Това следва от несамостоятелността на застроения поземлен имот. Ако обаче от дворното място може да се обособи самостоятелен незастроен поземлен имот, той ще е секвестируем. Утвръди се също разбирането, че секвестируемостта на единственото жилище на длъжника по отношение на ипотекарния кредитор (чл. 445, ал. 1, вж. и т. II, 5) не прави това жилище секвестируемо и по отношение на хирографарните кредитори. 

Жилището трябва да е единствено за длъжника, но независимо от това дали той живее в него. Необходимо е обаче нито длъжникът, нито който и да било от членовете на неговото семейство, живеещ заедно с длъжника, да не притежава друго жилище.Фактическото брачно съжителство е ирелевантно за приложението на несеквестируемостта по чл. 444, т. 7. 

За да е несеквестируемо, жилището не трябва да надминава жилищните нужди на длъжника. Те са определени в Наредба за жилищните нужди на длъжника и членовете на неговото семейство, приета с ПМС № 31 от 15.02.2008 г. (ДВ, бр. 20 от 26 февруари 2008 г.) Тази част от жилището, която надхвърля полагащата се на длъжника жилищна площ, е секвестируема, ако може да се обособи като отделен обект на етажна собственост съобразно с чл. 39, ал. 2 ЗС, при спазване на строителните правила и норми.  

От Н по чл. 444, т.7 не могат да се ползват: длъжниците по задължения за издръжка, за вреди от непозволено увреждане и от финансови начети; 2. длъжниците за случаи, предвидени със закон. От забраните по чл. 444 не могат да се ползва и длъжникът, когато е учредил ипотека върху единственото си жилище, когато взискател е заложният или ипотекарният кредитор /чл. 445, ал. 1. 

Дл не може да се ползва от несеквестируемостта и когато се разпореди с единственото си жилище, след възбраната. 

Съгл. чл. 446 вземанията на длъжника за трудово възнаграждение или за каквото и да било друго възнаграждение за труд, както и за пенсия, до размера на минималното трудово възнаграждение, са несеквестируеми /вж. и т. 3 на ТР № 2 от 26.06.2015 г. по тълк.д. № 2/2013 г., ОСГТК на ВКС).  Съгл. чл. 446а, несеквестируем доход, получен по сметка в банка“. Постановено е, че несеквестируемостта на доходите по чл. 446, както и на помощи и обезщетения съгласно друг нормативен акт, се запазва и ако са постъпили по банкова сметка, но не по-рано от един месец преди налагане на запора. Когато от основанието на постъпленията по банковата сметка е видно, че те представляват възнаграждения за работа, банката не изпълнява запора до размера на минималната работна заплата, освен за задължения за издръжка /ал. 3/. Банката превежда по сметката на СИ дължимите суми, като съобщава на СИ в срока и по реда на чл. 508, ал. 1 причините за неизпълнението, съответно че по запорираната сметка на длъжника постъпват доходи от пенсия или възнаграждения за работа (ал. 4). В едноседмичен срок от получаване на съобщението по ал. 4, съответно от възражението на длъжника за наличието на несеквестируем доход, съдебният изпълнител уведомява банката за частта, която следва да се превежда съгласно чл. 446 (ал. 5). 

Несеквестируемо е вземането за издръжка, а вземането за стипендия е секвестируемо само за удовлетворяване на вземане за издръжка срещу получаващия стипендията (чл. 446, ал. 4). 
### Несеквестируемост в полза на общини и ЮЛ. 
В чл. 520, ал. 1 е предвидено, че не се допуска изпълнение върху средствата по банковите сметки на общините и другите бюджетно субсидирани заведения, постъпили като субсидия, трансфер или временен безлихвен заем от държавния бюджет, включително чрез бюджетите на общините или чрез други бюджети. (вж. и КР № 15 от 21.12. 2010 г. по к.д. № 9 от 2010 г. – ДВ, бр. 5 от 14.01.2011 г.). Съгл. чл. 520, ал. 2 не се допуска изпълнение върху средствата от ЕС и по други международни програми и договори на общините и свързаното с тях национално съфинансиране, както и върху средствата от авансово финансиране, когато са предоставени за сметка на държавния бюджет, включително и чрез сметки за средствата от Европейския съюз. Следователно посочените в чл. 520, ал. 1 и 2  средства са несеквестируеми. Принудителното изпълнение на парични задължения на тези длъжници върху друго имущество – частна тяхна собственост, е допустимо (чл. 520, ал. 3; вж. и КР № 15 от /21.12. 2010 г. по к.д. № 9 от 2010 г. (ДВ, бр. 5 от 14.01.2011 г.). Член 520 е израз на целта на законодателя да защити обществения интерес и да отчете целевия характер на посочените в чл. 520, ал. 1 и 2 средства. 

В чл. 25 от Закона за народните читалища (ЗНЧ) е постановено, че недвижимото и движимото имущество, собственост на читалищата, както и приходите от него не подлежат на принудително изпълнение освен за вземания, произтичащи от трудови правоотношения. 
### Обръщам внимание, че постановената от закона Н отпада спрямо редица вземания. 
Н на жилището (чл. 444, т. 7); на земеделските земи и необходимите за воденето на стопанството машини и инвентар, торовете, средствата за растителна защита и семето за посев за една година (чл. 444, т. 5) отпада в полза на: 

вземания, обезпечени с ипотека върху несеквестируемия имот (респ. залог върху несеквестируемите движими вещи) (чл. 445, ал. 1). 

вземания за издръжка, без да има значение дали ИП е бил образуван по молба на кредитора за издръжката. 

Вземания за обезщетение за вреди от непозволено увреждане (чл. 445, ал. 2, т. 1/ г. вземания за отговорности, удостоверени с актове за начет (чл. 445, ал. 2, т. 1). 2. Н на вземането за труд по чл. 446 отпада спрямо вземането за текуща издръжка (чл. 446, ал. 3). То се изплаща изцяло даже като се посегне и върху несеквестируемата част от вземането за труд.. 

Н на стипендията отпада спрямо вземанията за издръжка (чл. 446, ал. 4). IV. Правното значение на Н се проявява в няколко насоки: 

ИП върху несеквестируемото право е недопустим. Проф. Сталев беше посочил, че е недопустимо не само осребряването на несеквестируемото право, но и неговото запориране или възбраняване и че е безпредметно да се обезпечава недопустима продан. 

В чл. 393, ал. 2 от новия ГПК обаче е постановено, че не се допуска обезпечение на иск за парично вземане чрез налагане на запор върху вземания, върху които не се допуска принудително изпълнение. Запорът и възбраната в изпълнителния процес са също обезпечителни мерки. И след тяхното налагане имущественото право на длъжника, предмет на възбраната, остава в патримониума на длъжника. Възбраната и запорът не пречат на длъжника да ползва вещта. Действията на разпореждане с имущественото право, предмет на възбраната и запора, са относително недействителни спрямо взискателя и присъединилите се кредитори (чл. 452) и спрямо тях за целите на изпълнителния процес се смята като да не са излизали от патримониума на длъжника. Ако не се наложи възбраната или запорът, длъжникът и да се разпореди, няма как взискателят и присъединилите се кредитори да се ползват от закрилата, установена в чл. 452, ал. 1, на относителна недействителност на действията на разпореждане, извършени от длъжника в хода на принудителното изпълнение и ще трябва да се брани бранят по пътя на скъпия и продължителен исков процес чрез иска по чл. 135 ЗЗД. Освен това на основание чл. 433, т. 5, когато не може да бъде намерено друго секвестируемо имущество, делото се прекратява, а длъжникът се е разпоредил с несеквестируемо имущество и е похарчил парите..  

Ето в теорията и практиката утвръдихме разбирането, че едопустимо налагането на възбрана върху несеквестируем недвижим имот и запор върху несеквестируема непотребима движима вещ (ТР №2 от 26.06.2015 г. по тълк.д. № 2/2013 г. на ОСГТК на ВКС, т. 1). Те ще предпазят взискателя от опасността длъжникът да се разпореди с несеквестируемата вещ, но няма да му пречат да се ползва от вещта.  

СИ обаче няма право да продава възбранената, съответно запорираната вещ, ако длъжникът не се е разпоредил с нея (вж. и мотивите на т. 1 ТР № 2 от 26.06.2015 г. по тълк.д. № 2/2013 г. на ОСГТК на ВКС).  

Недопустимо е налагането на запор върху несеквестируемата част от вземанията по чл. 446 (ТР № 2 от 26.06.2015 г. по тълк.д. № 2/2013 г. на 

ОСГТК на ВКС, т. 1) и чл. 446а. Запорирането на вземането означава невъзможност да се получат сумите по него, а те са жизненоважни за найелементарната издръжка на длъжника и на децата, на които той дължи издръжка. Същото важи и за вещите по чл. 444, т. 2 и т. 3, защото те са потребими вещи и ползването на този вид вещи означава тяхното изразходване (ТР № 2 от 26.06.2015 г. по тълк.д. № 2/2013 г. на ОСГТК на ВКС, т. 1). 

В чл. 435, ал. 2, т. 2 изрично е предвидено, че длъжникът може да обжалва насочването на изпълнението върху имущество, което смята за несеквестируемо. В чл. 435, ал. 2 законодателят е използвал термина „насочва изпълнението“. В т. 1 на ТР № 2 от 26.06.2015 г. по тълк.д. № 2/2013 г. на ОСГТК на ВКС се прие, че принудителното изпълнение се насочва върху отделен имуществен обект с налагането на запор или възбрана върху този обект. Тяхното отменяне обаче би лишило взискателя и присъединилите се кредитори от закрилата на относителната недействителност. Възбраната върху несеквестируем недвижим имот и несеквестируема непотребима движима вещ са допустими (ТР № 2 от 26.06.2015 г. по тълк.д. № 2/2013 г. на ОСГТК на ВКС, т. 1). СИ обаче няма право да ги продава, ако Дл не се разпорежда с тях. Ето защо в ТР № 2 от 26.06.2015 г. по тълк.д. № 2/2013 г. на ОСГТК на ВКС, т. 1, се прие, че възбраната и запорът в тези случаи не подлежат на обжалване, но Дл има правен интерес да подаде жалба,  с която да иска да се установи, че имотът, съотв. непотребимата вещ, са несеквестируеми и СИ няма право да ги продава, като съдът ще отмени всички действия, които нарушават несеквестируемостта. 

От процесуалното естество на Н следва, че правилата, които я уреждат, са императивни. Те не могат да се дерогират по съгласие между страните. 

Недействителен е и предварителният отказ от Н (чл. 447). Но длъжникът може да се откаже от облагите на Н, ако учреди върху несеквестируемата вещ залог или ипотека (вж. чл. 445, ал. 1; т. IV). Ако Дл продаде подари несеквестируемата вещ, Н отпада. Както беше посочил проф. Сталев, обратното разрешение би възнаградило недобросъвестния длъжник и е несъвместимо със защитното предназначение на Н.  
## **Изпълнение върху недвижим имот.**
### Възбрана върху недвижими вещи на длъжника  
Възбраната (В) е разпореждане на съдебния изпълнител, с което определена недвижима вещ на длъжника се предназначава за принудително удовлетворяване на взискателя, като се забранява на длъжника да се разпорежда с нея (с последицата на относителна недействителност на това разпореждане спрямо взискателя)  

Възбраната цели да обезпечи успешния изход на изпълнението на парични притезания върху недвижим имот, като запази физическата цялост и принадлежността на възбранената вещ към имуществото на длъжника /т. 1 на ТР № 2 от 2606.2015 г. по тълк. д. № 2/2013 на ОСГТК/. В предпоставя започнат изпълнителен процес. Допустима е В, както върху секвестируем, така и върху несеквестируем имот недижими имот /т. 1 на ТР № 2 от 26.06.2015 г. по тълк. д. № 2/2013 на ОСГТК на ВКС/. Установените в чл. 316, ал. 3 (стар) ограничения не са възпроизведени в новия чл. 393, ал. 2, тъй като според законодателя несеквестируемостта е пречка да бъдат продавани вещите, които са опора на съществуването на длъжника и на неговото семейство, но налагането на възбрана върху несеквестируем имот не ограничава възможността той да бъде ползван по предназначението му, а само осигурява запазването на вещите в патримониума на длъжника. В на несеквестируем недвижим имот е с цел да се осигури възможността на Вз да се удовлетвори от него, ако Дл се разпореди с него, тъй като разпореждането води до отпадане на несеквестируемостта, а разпореждането на Дл след В е относително недействително спрямо Вз, без да е принуден той да се брани по пътя на бавния и скъп исков процес по чл. 135 ЗЗД /т. 4 на ТР № 4 от 11.03.2019 г. по тълк.д. № 4/2017 г. на ОСГТК на ВКС/. СИ има право да продаде възбранения несеквестируем имот, само ако Дл се разпореди с него.  

В. Съгл. чл. 449, ал. 2 когато изпълнението се насочва върху имот едновременно с изпращането на поканата за доброволно изпълнение, в която се посочва имотът, съдебният изпълнител изпраща писмо до службата по вписванията. Съдията по вписванията  вписва в имотния регистър /Според Правилника по вписванията вписването все още се прави по персоналната партида на собственика/. От вписването на В тя е противопоставима на третите лица (чл. 453). В трябва да бъде съобщена на Дл с ПДИ (чл. 451, ал. 2 във вр. с чл. 449, ал. 2) или със съобщението за насрочения опис на имота, ако В се налага след ПДИ.  Г. Последици от налагането на В. В поражда правомощието на СИ да продаде възбранения имот на публична продан.

Тя задължава длъжника да не извършва действия на разпореждане с възбранения имот /вж. и мотивите на т. 3 и на ТР № 4/11.03.2019 г. по тълк.д. № 4/2017 на ОСГТК на ВКС/. Ако се разпореди, това разпореждане е отностилено недействително спрямо Вз и присъденените кредитори. По арг. на чл. 453, т. 5 във вр. с чл. 453, т. 1 казаното се отнася и договори за наем и аренда, както и споразумения, с които се предоставя ползването и управлението на движими и недвижими вещи. В задължава длъжника и да не изменя, поврежда или унищожава имота.  

Съгл. чл. 453 а взискателя и на присъединилите се кредитори не могат да се противопоставят:  

прехвърлянето и учредяването на вещни права, които не са били вписани преди възбраната /т. 1/;  

решенията по исковите молби, подлежащи на вписване, които не са били вписани преди възбраната /т.2/ ;  

договори за наем и аренда, както и всички споразумения, с които се предоставя ползването и управлението на движими и недвижими вещи / т. 5нова - ДВ, бр. 86 от 2017 г.) . 

Решаващо за недействителността е вписването на В!. Ако СИ е наложил върху имота възбрана, без да е наложил възбрана и върху построената върху него сграда, представляваща на самостоятелен обект, СИ не може на осн. чл. 92 ЗС да издаде възлагателно постановление, в което да включи и тази сграда /ТР № 5 от 18.05.2017 г. по тълк. д. № 5/2015 Г., ОСГК на ВКС/
### Опис, оценка и пазене на вещта
Според чл. 483 абсолютно условие за описа е съдебният изпълнител (СИ) да се увери, че имотът е бил в собственост на длъжника към деня на налагане на възбраната чрез проверката на собствеността по начините, предвидени в чл. 483 (ТР № 5/18.05.2017 г. по тълк.д. № 5/2015 г. ОСГК на ВКС). В чл. 483 е посочен крайният момент, в който СИ е длъжен да направи визираната проверка за собствеността. Поради противопоставимостта на вписванията проверката обаче е за собствеността към момента на вписването на възбраната.  

Проверката е необходима, за да се избегне изпълнението върху чужд имот, което ще доведе до недействителност на публичната продан (чл. 449). В добрата практика на повечето СИ проверката на собствеността се прави при налагането на възбраната и даже при проверката по чл. 426, ал. 4 на имуществото на длъжника. В чл. 483 е постановено, че проверката на собствеността се извършва чрез справки в данъчните или в нотариалните книги, така както беше и в чл. 373 от стария ГПК. Проверките за деклариране на имота във връзка с плащането на местните данъци и такси е  индиция което е индиция за собственост, се прави в Приходна администрация местни данъци и такси (ПА МДТ) в съответната община по местонахождението на имота. Справките се правят в Служба по вписванията по интернет и на място (В чл. 33, изм. ДВ, бр. 92 от 2014 г., в сила от 07.11.2014 г.,от Правилника за вписванията са посочени книгите, които се водят в Службите по вписванията). Справките да се извършват в имотния регистър. На партидите, водени по имот, обаче все още законодателят гледа като на помощни партиди. Съгл. чл. 39, ал. 2 (нова – ДВ, бр. 92 от 2014 г., в сила от 07.11.2014 г.) справки по партидите за имотите имат само помощен характер и се правят да се установи описанието на имота. 

Съгл. чл. 31, ал. 1 (изм. – ДВ, бр. 92 от 2014 г., в сила от 07.11.2014 г.) справките се правят по персоналната партида на собственика. Справки по имоти, които не са били предмет на сделки, сключени след 1997 г., се извършват единствено на място, в книгите по вписванията, съхранявани в съответната Служба по вписванията по местонахождение на имота, по определения за това ред. Справките се правят и в кадастъра. Липсват ли данни за собствеността, извлечени от данъчните или нотариалните книги по смисъла на чл. 483 и в посочените регистри, тя може да се провери чрез други средства, например чрез разпит на съседи (чл. 483). В планинските селски райони все още се налага понякога да се прави това.  

Описът на недвижимата вещ може да се извърши в срока за доброволното изпълнение (чл. 449, ал. 1, изр. 2). Това е така, защото той не е действие на същинско принудително изпълнение. Той е процесуално действие, което обезпечава и подготвя същинското принудително изпълнение. Допустим е и описът на несеквестриуеми недвижими имоти, забранено е осребряването им. 

За описа задължително трябва да бъдат призовани ВЗ и Дл. Както Ви посочих в предни лекция, за редовното призоваване в изпълнителния процес няма изискване за призоваване в 7-дневен срок. Съгл. чл. 484, ал. 1 в протокола за опис трябва да бъдат посочени: номерът на делото и ИЛ; мястото, където се извършва, местонахождението, границите на имота, наложените върху него ипотеки и възбрани, както и дължимите за имота данъци, началната цена (която е 80% от оценката - чл. 485, ал. 4. При публичната продан на недвижим имот СИ е длъжен да назначи ВЛ за определяне на оценката - чл. 485 ал. 1, 6, като в този случай по повечето дела няма как практически да посочи началната цена в протокола за опис, от която ще започне наддаването); евентуалните възражения на страните и заявените от трети лица права върху описаната вещ (чл. 484). Съгл. чл. 484, ал. 2 (нова, ДВ, бр. 86/2017 г.) в описа се посочва и денят на предявяване на оценката на вещта, когато тя се извършва след описа. В този случай страните се смятат за уведомени за предявяването на оценката, независимо дали са присъствали на описа. Описът не подлежи на обжалване. 
### Оценка 
Оценката на имота изхожда от неговата пазарна цена. СИ е длъжен да назначи вещо лице, което трябва да е вписано в регистъра на независимите оценители по Закона за независимите оценители или в списъка на специалистите, утвърдени за вещи лица по реда на ЗСВ (чл. 485, ал. 1, изм. ДВ, бр. 86/2017 г.). Съгл. чл. 485, ал. 2 (нова – ДВ бр. 86/2017 г.) заключението на вещото лице се съобщава на страните, които в 7-дневен срок могат да го оспорят. При оспорването страната посочва вещо лице, което отговаря на изискванията по ал. 1, да изготви повторно заключение и внася разноски за извършването му, в противен случай повторно заключение не се извършва. Съгл. чл. 485, ал. 3 при две и повече оценки стойността на имота се определя като средноаритметична стойност от всички оценки. Механичното определяне на средна аритметична стойност от оценките, дадени от различните вещи лица, едва ли е подходящо решение и като такова то се появява за първи път в българското законодателство. Столетното използване на вещи лица в гражданския процес досега върви в друга, по-разумна посока – при оспорване на заключението на вещото лице, да се назначава тройна експертиза (чл. 195, ал.2).  

При опроделянето на оценката освен заключението на вещото лице (респ. заключенията на вещите лица) съдебният изпълнител задължително трябва да отчете и изискванията на чл. 485, ал. 4 и 5. Съгл. чл. 485, ал. 4 началната цена, от която ще започне наддаването при първата продан, е 80% от оценката на имота. При първа публична продан началната цена не може да е под данъчната оценка на имота (чл. 485, ал. 5). Нормите са императивни. 

Оценката не подлежи на обжалване. Отказът за извършването на нова оценка съобразно чл. 485 подлежи на обжалване - чл. 435, ал. 1, т. 2 ГПК от взискателя и чл. 435, ал. 2, т. 4 ГПК от длъжника). 
### Пазене на вещта  
Съгл.  чл. 486, ал. 1 до извършване на проданта имотът се оставя в държане на длъжника. Той е длъжен да управлява имота като добър стопанин и да го предаде в състоянието, в което по описа го е получил. За умишлено повреждане или унищожаване на имота той отговаря наказателно (чл. 296 НК). 

Ако длъжникът не стопанисва добре имота или пречи на трети лица, които проявяват интерес с оглед на евентуалното им участие като наддавачи в публичната продан/ да го преглеждат, СИ лишава длъжника от държане на имота и го предава за пазене от пазач (чл. 486, ал. 2).  
### Публична продан на недвижими вещи 
Принудителното изпълнение върху недвижими вещи се извършва чрез публична продан (ПП). ПП като процедура се състои от следните относително обособени елементи: обявление, подаване на наддавателни предложения; отварянето на пликовете, евентуално провеждане на незабавен явен търг, обявяването на купувач, плащането на цената, постановлението на СИ за възлагане на имота на обявения за купувач. Стриктно погледнато, ПП приключва с влизане в сила на възлагателното постановление, защото тогава настъпва окончателно прехвърлителният ефект. Законодателят използва термина „приключване па публичната продан“ в смисъл на приключване на процедурата по подаването на наддавателните предложения. 

Законодателят е изпозвал термина „публична продан“, защото неограничен кръг от лица се поканват да вземат участие в нея като наддавачи. Поканата се отправя с обявление за ПП. 

СИ изготвя обявлението след изтичането на една седмица след описа и оценката. Съгласно чл. 487, ал. 1 (изм. ДВ, бр. 86/2017 г.) в обявлението СИ посочва: собственика на имота, описание на имота, ипотекиран ли е той и за каква сума, има ли установени към момента на възбраната ограничени вещни права върху имота, вписани искови молби, възбрани и договори за наем, цената, от която ще започне ПП, както и мястото и деня, в който ПП ще започне и ще завърши. .  СИ определя времето, през което имотът може да бъде преглеждан от желаещите да го купят (чл. 487, ал. 4). Това също трябва да бъде включено в обявлението. Обявлението не подлежи на обжалване. 

СИ е длъжен да постави обявлението на съответни места в своята канцелария, в сградата на районния съд, общината, съответно кметството по местонахождение на имота, както и на самия имот, и се публикува на интернет страницата на окръжния съд по местоизпълнението. Целта е обявлението да бъде разгласено, за да може да се осигури участието на наддавачи и публичността на проданта. Разгласяването СИ е длъжен да удостовери с протокол, в който се посочва денят, когато то е било извършено (чл. 487, ал. Протоколът се регистрира в районния съд.  

В мотивите на т. 8 на ТР № 2 от 26.06.2015 г. по тълк.д. № 2/2013 г., ОСГТК на ВКС се прие, че връчването на поканата за доброволно изпълнение, оценката на имуществото и разгласяването на проданта подготвят, но не са част от наддаването, поради което те излизат вън от предмета на проверка при обжалване на постановлението за възлагане. На осн. чл. 130, ал. 2 ЗСВ ТР на ВКС е задължително за съдилищата, поради което приета с него необжалваемост поради ненадлежно разгласяване на ПП поставя въпросът de lege ferenda.  

Съгласно чл. 488, ал. 1 ПП продължава един месец (чл. 488, ал. I). Началният и крайният ден на тоя срок се посочват в обявлението за ПП (чл. 487, ал. 1).  Процедурата по подаването на тайните наддавателни предложения приключва в посочения в обявлението ден (сравни чл. 489 и чл. 492), и то в края на работния ден на районния съд, а не на СИ, тъй като наддавателните предложения се подават в канцеларията на районния съд. 

Съгласно чл. 488, ал. 2 ПП се извършва в канцеларията на районния съд, а не на СИ. Целта е да се гарантира провеждането на тайния търг като такъв. Там се подават наддавателните предложения. Отварянето на запечатаните пликове става в специална зала на районния съд (чл. 492, ал. 1), за да може да се осигури възможността на явилите се наддавачи да присъстват при отварянето на пликовете. Там се приключва ПП и се обявява купувачът (чл. 492). 
### ПП се извършва чрез наддаване.  
Кандидатите за купувачи, които участват в наддването, се наричат наддавачи, а предложенията, които правят –наддавателни предложени /НП/. Съгл. чл. 490, ал. 1 не могат да участват в ПП: длъжникът, неговият законен представител, длъжностните лица от канцеларията на районния съд, където ПП се извършва, служителите на СИ, както и лицата, посочени в чл., 185 ЗЗД. Наддавателното предложение на такова лице е недействително. Ако имотът бъде на такова лице, ПП е недействителна (чл. 490, ал. 2).  

В наддаването може да вземе участие взискателят. Наддавачът също може да участва чрез процесуален представител.  
### Задатък. 
Наддавачът трябва да е внесъл задатък в размер на 10% от началната цена. Плащането на задатъка е условие за валидност на НП и условие за допустимост за участие в наддаването. Задатъкът е гаранция за сериозно участие на надвавача.  

Когато участва в наддаването, взискателят внася задатък само ако вземането му е помалко от задатъка, и то за разликата до полагащия се задатък (чл. 489, ал 1, изр. 2). ПП се провежда за удовлетворяване на паричното вземане на взискателя и е оправдано, ако иска да купи имота като наддавач, взискателят да не внася задатък. В чл. 489, ал. 5, изр. 1 е постановено, че проданта приключва в края на работното време в последния ден. Следва да се има предвид, че става дума за приключването на възможността за подаване на наддавателни предложения в запечатани пликове в районния съд (вж. по-долу). Съгл. чл. 489, ал. 5, изр. 2 наддавателните предложения могат да се оттеглят най-късно в този срок. 

Цената, предложена с НП, трябва да бъде равна или по-висока от началната цена. Ако НП предлага цена, по-ниска от началната цена, то е недействително (чл. 489, ал. 6). Освен това предложената в НП цена не може да е по-висока от началната цена с 30 %; ако е по-висока, НП е недействително (чл. 489, ал. 6, изм. ДВ, бр. 86/2017 г.). 

Съгласно чл. 489, ал. 2 всеки наддавач посочва предложената от него цена с цифри и думи и подава предложението си с квитанцията за внесения задатък в запечатан плик. Наддавателните предложения се правят в канцеларията на районния съд, където се вписват във входящ регистър. Наддавачът може да направи само едно наддавателно предложение (чл. 489, ал. 2, изм. ДВ, бр. 86/2017 г.). 

Съгласно чл. 489, ал. 5 проданта приключва в края на работното време. Под продан тук се има предвид процедурата по подаването на тайните наддавателни предложения. Затова тайното наддаване приключва в края на работното време на последния ден за ПП (чл. 489, ал. 5). Става дума за работното време на районния съд, тъй като наддавателните предложения в запечатаните пликове се подават в канцеларията на РС (чл. 489, ал. 4). 

Съгласно чл. 492, ал. 1 в началото на следващия работен ден съдебният изпълнител обявява постъпилите НП в присъствието на явилите се наддавачи. Отварянето на пликовете става на определено място в сградата на районния съд (чл. 492, ал. 1). Затова е необходимо в обявлението за ПП да се посочат и часът и мястото на отварянето на пликовете. 

За отварянето на пликовете се съставя протокол (чл. 492, ал. 1, изр. 1). 

В протокола се вписват наддавачите и НП по реда на отварянето на пликовете. Обявяване на всяко НП трябва да се направи чрез неговото прочитане след отварянето на съответния плик, а не първо да се отворят всички пликове и едва тогава да се прочитат НП. Освен това при отварянето на плика преди обявяването на НП, което се съдържа в него, СИ трябва да провери дали НП е валидно направено: дали е направено от лице, което има право да прави НП, или пред него стои забраната по чл. 490; дали е приложена квитанция за платения задатък, за да се провери дали е спазено изискването по чл. 489, ал. 1 и 2 за плащане на задатъка и за момента на неговото плащане. Тези обстоятелства също трябва да бъдат вписани в протокола на СИ. 
### Обявяване на купувача. 
СИ е длъжен трябва да обяви за купувач този наддавач, който е предложил найвисока цена, като е направил валидно НП. Ако най-високата цена е предложена от повече от един наддавач с валидни наддавателни предложения, купувачът се определя от СИ чрез жребий в присъствието на явилите се наддавачи. 

В чл. 492, ал. 2 е предвидена обаче възможността да се проведе след отварянето на пликовете незабавният търг с устно явно наддаване, ако при обявяването на купувача някой от присъстващите наддавачи предложи цена, по-висока с размера на един задатък – 10% от началната цена. За този търг има установена от закона задължителна фиксирана стъпка на наддаване, която е равна на размера на задатъка. Целта е да се постигне, ако това е възможно, по-висока цена за по-пълно удовлетворяване на взискателя. Не е фиксираният краен момент, а сериозната стъпка за наддаване в размера на задатъка. Законодатялят счита, че задължителната стъпка за наддаване е достатъчна гаранция срещу шикани при наддванатето. 

Ако след отварянето на пликовете някой от наддавачите направи устно предложение с цена един задатък над постигнатата в тайния търг най-висока цена, то се отразява в протокола и наддавачът го подписва. След изчерпване на валидните наддавателни предложения с оглед и на задължителната стъпка за наддаване, за купувач на имота се обявява този наддавач, който е предложил най-високата цена. И когато наддаването се е развило и чрез явния търг с устно наддаване, СИ е длъжен да обяви за купувач наддавача, който е предложил най-високата цена. И в двата случая купувачът се обявява в протокола, който се подписва от СИ (чл. 492, ал. 1).

Обявеният за купувач не става собственик, а само получава възможността да стане такъв. Обявяването за купувач поражда облигационно задължение за купувача да плати обещаната цена. Това той трябва да направи в двуседмичен срок, след като е бил обявен за купувач. При внасяне на цената се приспада представеният задатък (чл. 492, ал. 3). Ако в посочения срок не плати цената, обявяният за купувач губи внесения от него задатък. След внасяне на цената настъпва следващият етап на ПП, а именно възлагане на имота. 
### Постановление за възлагане 
Когато лицето, обявено за купувач, внесе в срок дължимата сума, съдебният изпълнител му възлага имота с постановление /чл. 496, ал. 1/. Съгл. чл. 496, ал. 2 от деня на влизане в сила на постановлението за възлагане купувачът придобива всички права, които длъжникът е имал върху имота. Правата, които трети лица са придобили върху имота, не могат да бъдат противопоставени на купувача, ако тези права не могат да се противопоставят на взискателите. 

Възлагането има вещноправно действие. То настъпва след влизане в сила на възлагателното постановление. То прехвърля върху купувача правата, които длъжникът е имал върху продадената вещ. ПП е деривативно основание за придобиване на собственост (чл. 496, ал. 2 и чл. 499). 

Но правата, които длъжникът е учредил върху имота след възбраната, са така непротивопоставими на купувача от ПП, както са непротивопоставими на взискателя (чл. 496, ал. 2; т. 3 от мотивите на ТР № 1 от 10.07.2018 г. по тълк.д. № 1/2015 г., ОСГТК на ВКС; мотивите на т. 4 от ТР № 4 от 11.03.2019 г. по тълк.д. № 4/2017 г.,  ОСГТК на ВКС) .  

Възлагането при публична продан на привиден кредитор не поражда вещнопрехвърлителен ефект (т. 1 на ТР № 4 от 11.03.2019 г. по тълк.д. № 4/2017 г., ОСГТК на ВКС; вж. и т. V, 4). По своето правно естество ПП едностранен акт на принудително изпълнение на СИ, издаван при наличността на наддавателно предложение. При ПП СИ действа не като равнопоставен на купувача участник в граждански оборот, а като орган на принудително изпълнение, който прехвърля имота на длъжника независимо и въпреки неговата воля.  За да стабилизира полученото от взискателя плащане и за да стимулира третите лица да участват в наддаването, законът стабилизира самата ПП. 

В чл. 435, ал. 3 е дадена ограничена възможност за обжалване на възлагателното постановление. Легитимация – в чл. 435, ал. 3 е предвидено, че постановлението за възлагане може да се обжалва само от: 

наддавач, внесъл задатък до последния ден на проданта  - взискател, ако е участвал като наддавач, без да дължи задатък ; 

длъжника. 

Основанията за обжалване са ограничени. Съгласно чл. 435, ал. 3 възлагателното постановление може да се обжалва поради това, че: наддаването при публичната продан не е извършено надлежно; или имуществото не е възложено по най-високата предложена цена. 

Първото основание е доста широко формулирано – когато наддаването при публичната продан не е надлежно проведен ;о. В т. 8 на ТР № 2 от 26.06.2015 г. по тълк.д. № 2/2013 г., ОСГТК на ВКС се прие, че на проверка по жалба срещу постановлението за възлагане подлежат действията на съда и наддавачите във връзка с подадените тайни наддавателни предложения в продължение на пълния срок за това, на страните с право на изкупуване и на съдебния изпълнител и наддавачите при провеждане на наддаването с явни наддавателни предложения с фиксирана стъпка. Относно приетото в мотивите на т. 8 на ТР № 2 от 26.06.2015 г. по тълк.д. № 2/2013 г. ОСГТК на ВКС за разгласяването на ПП вж. по-горе. 

Касае се за задължителна съдебна практика,макар че от юридическа гледна точка тя търпи основателна критика..  

Второто основание е ясно определено - имуществото не е възложено по най-високата предложена цена. 

Според чл. 496, ал. 3, ако възлагането не бъде обжалвано, ПП може да бъде оспорена само по исков ред, и то при два недостатъка: а) когато имотът е бил възложен на лице, което няма право да участва в наддаването и когато б) имотът е бил възложен, макар че купувачът не е платил цената. В първия случай ПП е недействителна, а във втория тя се разваля. Развалянето обаче може да бъде избегнато, ако купувачът внесе дължимата сума заедно с лихвите от деня, когато е бил обявен за купувач (чл. 496, ал. 3, изр. 2).  

` `На основания, непосочени в чл. 496, ал. 3, ПП не може да бъде атакувана по исков ред. В т. 1 на ТР № 4 от 11.03.2019 г. по тълк.д. № 4/2017 г., ОСГТК на ВКС се прие, че възлагането при публична продан на привиден кредитор не поражда вещнопрехвърлителен ефект.  

В т. 3 на ТР № 4 от 11.03.2019 г. по тълк.д. № 4/2017 г., ОСГТК на ВКС се прие, че недействителността на публичната продан по чл. 496, ал. 3 ГПК може да се релевира както чрез самостоятелен установителен иск, така и чрез позоваване от ищеца и възражение на ответника в други производства. 

Третото лице, което твърди, че е собственик на продадения имот, може да се брани с иск за собственост, а не с иск за обявяване на ПП за нищожна. Продажбата на чужд имот не прави ПП нищожна, по смисъла на чл. 496. Тъй като тя е деривативен способ за придобиване обаче, купувачът от ПП не може да стане собственик на имота (чл. 499).
### Усложнения в изпълнението върху недвижими вещи 
Публичната продан (ПП) е нестанала, когато в срока за ПП (чл. 489, ал. 5) не са били направени валидни наддавателни предложения. На липсата на предложения трябва да се приравни недействителността на направените предложения (чл. 494, ал. 1). При нестанала ПП се откриват две възможности, предоставени на взискателя. 

Ако взискателят в едноседмичен срок от съобщението не поиска да се извърши нова ПП, имотът се освобождава от изпълнение и по искане на съдебния изпълнител се заличава вписаната възбрана (чл. 494, ал. 2). Имотът обаче не става несеквестируем. Върху него може по-късно по искане на взискателя да бъде насочено ново изпълнение. 

Ако взискателят предпочита да се опита нова ПП, той трябва да направи искане за това пред съдебния изпълнител в едноседмичния срок по чл. 494, ал. 1. Новата продажба се извършва по правилата на първата продан. Тя започва не по-рано от един месец от приключването на първата продан при цена, равна на 90% от началната цена по първата продан. Ако и при тази продан имотът не бъде продаден, и в едноседмичен срок не бъде поискано определянето на нова цена, той се освобождава от изпълнение, като възбраната се заличава по искане на СИ. 

По новия ГПК взискателят няма правната възможност да поиска имотът да му бъде възложен в изплащане на вземането му. Той може да получи имота, предмет на ПП, ако участва като наддавач и предложи най-високата цена; ако вземането му е по-голямо или равно на задатъка, той не дължи задатък (чл. 489, ал. 1). Освен това, ако бъде обявен за купувач, той може срещу предложената от него цена, да направи прихващане е вземането си. Ако взискателите са няколко, за размера на прихващането важи правилото на чл. 495. Когато взискателите са няколко и този, на когото имотът е възложен, не е привилегирован с предимство, предхождащо останалите, той трябва да внесе в двуседмичен срок от влизане в сила на разпределението (вж. § 168) сумата, необходима за съразмерното удовлетворяване на притезанията на другите взискатели (чл. 495).  

Ако взискателят не внесе дължимата сума, той отговаря за вреди спрямо другите взискатели и длъжника, понася разноските по изпълнението, а за имота се прилагат съответно чл. 493, т. 2 и чл. 494, ал. 2 (чл. 495, изр. 2). Освен това на осн. чл. 493, т. 1 (доп. – ДВ, бр. 86 от 2017 г.) вземането му се намалява с размера на един задатък. 

Ако обявеният за купувач в срока по чл. 492, ал. 2 не внесе дължимата цена, настъпват последиците на развалена ПП. Обявеният за купувач губи окончателно възможността да стане собственик на имота по реда на висящата ПП.  

За своята неизправност е купувачът отговаря с внесения задатък. Задатъкът се използва за удовлетворяване на взискателя (чл. 493, т. 1). Освен това, както се посочи, когато обявеният за купувач наддавач, е взискателят, който не плаща задатък, вземането му се намалява с размера на един задатък. Неплащането на цената осуетява възлагането в полза на неизправния купувач, но открива възможността да се възложи имотът на друг измежду наддавачите, ако те са били повече от един. Според чл. 493, т. 2 (изм. – ДВ, бр. 100 от 2010 г., в сила от 21.12.2010 г.) съдебният изпълнител обявява за купувач на имота наддавача, който е предложил следващата най-висока цена. Ако този наддавач не внесе предложената от него цена в едноседмичен срок от обявяването му за купувач, съдебният изпълнител обявява за купувач наддавача, направил следващото по ред наддавателно предложение и постъпва така до изчерпване на всички наддавачи, предложили цена, равна на началната. Наддавачът, който е бил обявен за купувач, но не внесе в срок предложената цена, отговаря по т. 1. След плащане на цената от наддавач, обявен за купувач, внесеният задатък се връща на наддавачите, които не са били обявени за купувачи. 

Когато и по реда на чл. 493, т. 2 ПП не може да се осъществи, настъпват последиците на нестанала ПП. ПП е недействителна, когато имотът бъде възложен на лице, което според чл. 490, ал. 1 няма право да наддава (чл. 490, ал. 2). Тази недействителност е абсолютна, т.е. равнозначна на нищожност. Тя не може да се санира. 

В този случай ПП няма вещноправно действие: купувачът не става собственик, имотът продължава да е в собственост на длъжника. 

Като санкция за нарушаване на забраната на чл. 490, ал. 1 купувачът губи платената цена. Тя се използва за удовлетворяване на взискателя.. 

Обявяването, че ПП е недействителна, става по исков ред, а не от съдебния изпълнител (чл. 496, ал. 3 и чл. 497. В т. 3 на ТР № 4 от 11.03.2019 г. по тълк.д. № 4/2017 г., ОСГТК на ВКС се прие, че недействителността на публичната продан по чл. 496, ал. 3 ГПК може да се релевира както чрез самостоятелен установителен иск, така и чрез позоваване от ищеца и възражение на ответника в други производства. Законодателят е уредил способа за защита срещу влязло в сила постановление за възлагане – исков ред, но не е ограничил формата на искова защита.  

В т. 1 на на ТР № 4 от 11.03.2019 г. по тълк.д. № 4/2017 г., ОСГТК на ВКС се прие, че възлагането при публична продан на привиден кредитор не поражда вещнопрехвърлителен ефект. Липсата на изпълняемо право отнема материалноправната основа на принудителното изпълнение. Тогава удовлетворяването на взискателя е лишено от правно основание и недължимо полученото подлежи на връщане.  

Понеже е деривативно основание за придобиване на собственост, ПП на чужда вещ не прави купувача собственик на вещта и не лишава от собственост истинския неин собственик. Тя не може да му се противопостави. 

Собственикът може да ревандикира вещта, продадена на ПП, без да има значение дали е бездействал, или се е противопоставял на нея . Тогава настъпват последиците на евикция при ПП. Купувач има спрямо взискателите и длъжника следните права: 

ако цената не е била още изплатена на взискателя, купувачът може да иска да му бъде върната внесената сума; 

ако тя е била вече разпределена между тях и изплатена, купувачът може да иска от Всеки от тях това, което е получил, а от длъжника – остатъка от цената, получена от него след разпределението; освен това всеки от тях дължи на купувача законна лихва върху полученото от деня на внасяне на цената по сметката на съдебния изпълнител, както и съответна част от разноските, които той е направил за участието си в ПП  

Други вреди поради евикцията купувачът не може да търси, освен от взискателя, и то ако е бил недобросъвестен (чл. 3). Ако купувачът е знаел, че вещта е чужда, правата му се ограничават до връщане на цената (арг. чл. 192 ЗЗД).  

Вреди могат да се претендират на осн. чл. 441 от СИ. Взискателят определя способа и избора си на длъжниково имущество, което да изнесе на продан, но проверката на правата на длъжника е възложена на СИ (чл. 483). 

Купувачът има право да иска да му бъдат върнати от общината и от държавата таксите, които те са получили по повод прехвърлянето, както и таксите за вписването, стига да е бил добросъвестен. При осъществяване на тези права купувачът е съществено облекчен.  

Според чл. 499, ал. 2, ако цената не е била още изплатена, тя се връща на купувача с платежно нареждане на СИ. Ако е била изплатена, тя се връща въз основа на изпълнителен лист, издаден в полза на купувача от районния съд по района на изпълнението, срещу взискателите, длъжника, а за таксите – срещу общината и държавата. Изпълнителният лист се издава въз основа на разпределението, на удостоверението по чл. 498, ал. 1 за платените такси и на удостоверение от съда, пред който се е водило делото по евикцията, че по това дело са били привлечени като подпомагаща страна лицата, срещу които се иска изпълнителният лист. !!!!!Ако те не са били привлечени, решението за евикция не им е противопоставимо и те могат да установят, че длъжникът е бил собственик на имота (арг. чл. 191, ал. 2 ЗЗД). Затова при непривличане изпълнителен лист по този ред срещу тях не може да бъде издаден.  

ПП на ипотекиран имот разкрива особености, когато се предприема по искане на взискател, който не е ипотекарен кредитор.  ПП погасява всички учредени върху имота ипотеки (чл. 175 ЗЗД). Налага се да бъдат защитени интересите на ипотекарния кредитор, който не участва в изпълнението.  

` `В тези случаи ипотекарният кредитор е присъедине по право /вж. чл. 459, ал.2/. Ипотекарният кредитор се смята за присъединен взискател, когато изпълнението е насочено върху ипотекирания имот. Припадащата се на ипотекарния кредитор сума се запазва по сметката на съдебния изпълнител и му се предава, след като представи изпълнителен лист.  

За да се обезпечи участието на този ипотекарния кредитор в изпълнителния процес върху ипотекирания имот, започнал от хипографарен кредитор, в чл. 501 е постановено, че СИ  е длъжен да уведомявиипотекарния кредитор за насрочването на описа и ПП на ипотекирания имот (мотивите на т. 5 на ТР № 2 от 26.06.2015 г. по тълк.д. № 2/2013 г., ОСГТК на ВКС).  

Макар че няма изпълнителен лист, ипотекарният кредитор става страна в изпълнителния процес, и то като кредитор, присъединен по право (чл. 459, ал. 2), и има правата на взискател в случаите на чл. 494 и чл. 495 (чл. 501, ал. 2), както и в случаите на чл. 461 и чл. 489, ал. 2. 
### Особености има при ПП на съсобствен имот за дълг на един от съсобствениците.  
Съгл. чл. 500 в такъв случай имотът се описва изцяло, но на ПП се изважда само идеалната част на длъжника от съсобствения имот. Останалите съсобственици обаче могат да използват ПП, за да ликвидират съсобствеността върху имота, като поискат писмено от СИ да продаде целия имот. Тогава ПП функционира едновременно като способ за изпълнение спрямо съсобственика длъжник и като способ за делба между всички съсобственици. Но понеже е способ за изпълнение, тази ПП се извършва изцяло по правилата на изпълнителния процес.
## **Изпълнение върху движима вещ.**
### Запор върху движими вещи на длъжника 
Запорът (З) е разпореждане на съдебния изпълнител, с което определена движима вещ на длъжника се предназначава за принудително удовлетворяване на взискателя, като се забранява на длъжника да се разпорежда с нея (с последицата на относителна недействителност на това разпореждане спрямо взискателя) и тя се предава на длъжника или на трето лице, за да бъде пазена до нейното продаване.. 

З е обезпечителна мярка. Цели да обезпечи успешния изход на изпълнителния процес, като запази принадлежността на движимата вещ в имуществото на длъжника и физическата цялост на запорираната вещ и нейната. З се характеризира със своя фактически състав и със своите правни последици.  З предпоставя започнат изпълнителен процес. По начало той предпоставя и несеквестируемост на вещта.  

Налагането на запор върху непотребимите вещи обаче не ограничава възможността те да бъдат ползвани по предназначението им, а само осигурява запазването на вещите в патримониум. Ето защо в процесуалната наука и практика утвърдихме разбирането, че налагането на З е недопустимо само по отношение на потребимите несеквестируеми движими вещи, т.е. тези, чието ползване води до тяхното изразходване (храни, горива) (Вж. и и ТР № 2 от 26.06.2015 г. на ОСГТК на ВКС). З на върху непотребима движима вещ е с цел да се осигури възможността на Вз да се удовлетвори от нея, ако Дл се разпореди с нея, тъй като разпореждането води до отпадане на несеквестируемостта, а разпореждането на Дл след З е относително недействително спрямо Вз, без да е принуден той да се брани по пътя на бавния и скъп исков процес по чл. 135 ЗЗД. СИ има право да продаде запорираната несеквестируема вещ само ако Дл се разпореди с нея.  
### Способи за налагане на запора 
Законът предвижда два способа да се наложи З (чл. 450):

З чрез опис на владяна от длъжника вещ , посочена от взискателя; за реда на описа /чл. 450, ал. 1/. Това е така, защото много често ВЗ не знае какво иса движимите вещи на Дл.Тогава запорът се смята за наложен с описа на вещта, за което се съставя.  

З чрез описване на запорираната вещ в поканата за доброволно изпълнение. Съгл. чл. 450, ал. 2 с получаване на съобщението запора, ако в него се посочи точно вещта, върху които се насочва изпълнението. Запорът се смята за наложен с получаването на ПДИ, в която се съобщава на ДЛ, налагането на Запора /чл. 428, ал. 1 ГПК/. 

Изборът на способа за налагане на З зависи от това дали взискателят знае., или не знае какви движими вещи притежава длъжникът. При проучването на имещуството на длъжника, за което Ви говорих при темата за правомощията на СИ, той също може да открие вещи, обикновено това са движими вещи на регистрационен режим, напр. МПС.  
### Последици от налагането на З: 
**Процесуални последици** 

Правомощие на съдебния изпълнител да управлява и да се разпорежда със запорираната вещ. След З той може да отнеме вещта от държане на длъжника и да я предаде на пазач, както и да я продаде. 

Дл е длъжен да не поврежда или унищожава вещта и носи наказателна отговорност (чл. 277 и чл. 296 НК във връзка с чл. 451, ал. 1). 

Когато след З вещта бъде оставена на длъжника, той става неин пазач с произтичащите от това задължения. 

**Гражданскоправни последици.**

След налагането на запора ДЛ е длъжен да не се разпорежда с вещта. Нарушаването на тази забрана е скрепена с относителна недействителност на извържените от него действия на разпореждане по отношение на ВЗ и присъеденилите се кредитори /чл. 452, ал. 2/. 

Длъжникът и след З продължава да е собственик на вещта. Въз основа на З обаче длъжникът може да бъде лишен от държане на вещта, ако тя бъде предадена на пазач. Отнемането на държане осуетява възможността да се прехвърли и предаде вещта на трето лице с последиците на чл. 78 ЗС.  

Гражданскоправните последици на З спрямо трети лица се състоят в прогласената от закона (чл. 452, ал. 1) относителна недействителност на разпореждането със запорираната вещ, извършено от длъжника в полза на трето лице. Следва да се има предвид обаче и чл. 78 ЗС. Съгл. чл. 453, т. 4 на взискателя и на присъединилите се кредитори не могат да се противопоставят отчуждаването на движими вещи, владението на които не е било предадено на приобретателя преди налагане на запора, освен ако за отчуждаването има документ с достоверна предхождаща дата. Чл. 453, т. 4 брани взискателя срещу антидатирани прехвърляния на запорирани вещи. 

В процесуалната наука и в практиката бяхме подчертали, че правната сигурност и обезпечаването на изпълнителния процес против недобросъвестното поведение на длъжника изискват de lege ferenda запорът върху движими вещи, за които се водят публични регистри, да се налага чрез вписването му в съответния публичен регистър. Така, от една страна, третите лица ще бъдат защитени, доверявайки се на публичния регистър. От друга, ще предпази ИП от недобросъвестно прехвърляне на вещта от страна на длъжника. До настоящия момент обаче законодателят не е предвидил това . 

За противопоставимостта на запора, когато ДЛ е търговец, трябва да се има предвид и от чл. 12, ал. 3 от ЗОЗ по отношение на особения залог. 

На недействителността на разпореждането могат да се позоват взискателят и присъединилите се кредитори (чл. 451, ал. 1 и чл. 452 във вр. с чл. 456–459). Правното значение на тази недействителност се проявява в няколко насоки. Понеже разпореждането се счита като неизвършено, взискателят може да продължи изпълнението върху запорираната вещ, ако тя продължава да се намира във владение на длъжника. Ако тя бъде обаче предадена на третото лице и то не я върне доброволно, взискателят не може да се удовлетвори от нея, преди да установи по исков ред недействителността и да осъди третото лице да предаде вещта. 

Приобретателят на запорираната вещ , ако тя се намира във владение на ДЛ, не може с иск по чл. 440, като се позове на придобиването си, да иска да се прекрати изпълнението върху запорираната вещ. Спрямо взискателя вещта принадлежи на длъжника, а не на третото лице. 

Страна в изпълнителния процес остава длъжникът. Третото лице не може да иска да го замести, защото няма право да се позовава спрямо взискателя на прехвърлянето. Най-после, понеже правата на третото лице са непротивопоставими на взискателя, третото лице не може да се конкурира с него при разпределяне на сумата, получена от продажбата на запорираната вещ (арг. чл. 135, ал. 4 ЗЗД). До такава конкуренция би могло да се стигне, когато третото лице упражни правата си по чл. 189–192 ЗЗД. Тази уредба не само обезпечава интересите на взискателя, но е от естество да въздържи третите лица от придобиване на запорирани вещи. 
### Опис, оценка и пазене на движимата вещ 
**Опис**

Описът се извършва след запора, а в случаите на чл. 450, ал. 1 самият запор се налага чрез описа на движимата вещ. Целта на опис а както да се се извърши описание на физическото състояние на вещта, и така тя да се индивидулизира, но и да се провери дали вещта принадлежи на длъжника.

За да провери собствеността, съдебният изпълнител не събира доказателства относно фактите, въз основа на които длъжникът е станал собственик, а използва индиции за собствеността. Той се ръковоти от правилото на чл. 69 ЗС, който държи една вещ, се предполага, че я владее за себе си, а който владее за себе си, се предполага, че е собственик.  

Това правило не важи, когато са налице обстоятелства, от които е явно, че вещта принадлежи другиму, макар че се държи от длъжника (чл. 465).  За вещите, за които се водят регистри (например МПС, горска, селскостопанска техника), СИ да може да провери собствеността чрез справка в съответните регистри. Б. Описът се извършва от съдебния изпълнител.  За извършването на описа не е необходимо да се изчака изтичането на срока за доброволно изпълнение, независимо от това, дали З се налага с описването на вещта (чл. 449, ал. 1, изр. I), или е наложен с поканата за доброволно изпълнение (чл. 450, ал. 1). Той може да се извърши и в срока за доброволно изпълнение (чл. 449, ал. 1).  

За деня на описа се призовават и двете страни, но тяхното присъствие не е условие за описа. При това призоваване не е необходимо да се спазва седмичен срок от призоваването до описа (чл. 56, ал. 3).  

СИ е изготвя протокол за описа. Препис от протокола не се изпраща на страните. Освен подробно описание на вещта описът трябва да съдържа и другите данни, посочени от чл. 467, ал. 1: изпълнителния лист; мястото, където се извършва; подробно описание на вещта; цената, по която вещта да се продаде в магазин; евентуалните възражения на страните и заявените от трети лица права върху описаната вещ.  

` `В чл. 467, ал. 1, т. 4 е посочено „цената, на която вещта се продава в магазин“. Тъй като не всяка движима вещ се продава чрез магазин, разпоредбата на чл. 467, ал. 1, т. 4 трябва да се разбира в смисъл, че става дума за оценка на вещта. Както ще видим обаче оценката не винаги е възможно да се  направи при самия опис. 

При описа СИ трябва да се убеди, че вещта е секвестируема. Съгласно чл. 467, ал. 2 в описа трябва да се отбележи оставени ли са на длъжника вещите, върху които не се допуска принудително изпълнение, т.е., които са несеквестируеми.  

` `В описа се посочват също и мястото и времето за проданта на вещта, ако взискателят поиска това. В този случай длъжникът се смята уведомен за проданта, независимо дали е присъствал на описа (чл. 467, ал. 4).  Протоколът за опис се подписва от съдебния изпълнител. Описът не се съобщава на страните (чл. 467).  Описът е условие за следващите действия: предаване вещта на пазач, предаването ѝ в магазин. Описът не подлежи на обжалване. 

**Оценка** 

Оценката на описаната вещ служи като основа, за да се определи цената, по която вещта следва да се продаде (чл. 479). Нещо повече, оценката на движимата вещ е от съществено значение за определянето на начина на продажба на движимата вещ (чл. 474, ал. 5). При продажбата на вещта в магазин продажбата се извършва по цена, равна на оценката. Началната цена, от която да започне наддаването при явния търг с устно наддаване или публичната продан, е 85% от оценката на вещта (чл. 468, ал. 1). 

Оценката трябва да се извърши заедно с описа (чл. 467, ал. 1). Тя е акт на СИ.. Всъщност това е една прогнозна пазарна цена, на която вещта би могла да бъде продадена в изпълнителния процес. Съгласно чл. 468, ал. 2 по искане на страната се назначава вещо лице за определяне на оценката на вещта. Вещото лице се назначава служебно, когато за определяне на оценката са необходими специални знания в областта на науката, изкуството, занаятите и други. То може да даде заключението си и устно, което се отразява в протокола. Съгл. чл. 468, ал. 3 за определяне на оценката на вещите по чл. 474, ал. 5 съдебният изпълнител е длъжен да назначи вещо лице.  

Продажната цена на движимите вещи не може да бъде по-ниска от застрахователната им стойност, когато имат такава. Това правило не се прилага при последващите продажби на същото имущество /чл. 468, ал. 3/. Вещите по чл. 474, ал. 5 се продават по реда на публичната продан, но оценката им се извършва по реда на чл. 467, ал. 3. 

В чл. 468, ал. 3 (нова - ДВ, бр. 86/2017 г.) се постанови, че в протокола за описа се посочва и денят на предявяване на оценката на вещта, когато тя се извършва след описа. В този случай страните се смятат за уведомени за предявяването на оценката, независимо дали са присъствали на описа. Понякога е наложително оценката да се направи след описа. Особено, когато взискателят или длъжникът е поискал да се назначи вещо лице със задачата по чл. 468, ал. 2 или съдебният изпълнител е сметнал, че за определянето на оценката, са нужни специални знания; както и в случаите на чл. 468, ал. 3, в които е предвидено задължително назначаване на вещо лице.  

Оценката не подлежи на обжалване. Предвиденото в чл. 468, ал. 4 и 5 оспорване на оценката не е обжалване, а оспорване пред СИ. Ако законодателят смята да запази възможностите за оспорване на оценката, би трябвало да определи срок, в който страните да могат да  я оспорят, който в зависимост от това, дали тя е направена при описа на вещта, или по-късно и на осн. чл. 467, ал. 3 е била предявена на страните – срокът да тече от деня на описа, съотв. от деня на предявяването на оценката. В ал. 6 (нова - ДВ, бр. 86 от 2017 г.) на чл. 468 е постановено, че определената по реда на ал. 4 и 5 нова оценка не подлежи на оспорване. 
### Пазене на описаната вещ 
Описаната вещ се оставя за пазене от длъжника, ако не бъде пренесена за продажба чрез магазин. Длъжникът става неин пазач (П). Той може да продължи да се ползва от вещта, ако това може да стане, без да се намалява нейната стойност (чл. 469). 

Ако длъжник откаже да пази вещта или ако съдебният изпълнител служебно или по искане на взискателя намери, че тя не трябва да се оставя у него предвид опасността да я повреди, унищожи, укрие или прехвърли, вещта се изземва от съдебния изпълнител и се дава за пазене на взискателя или на пазач, назначен от съдебния изпълнител (чл. 470, ал. 1). Разпоредбата на ал. 1 се прилага и в случаите, когато длъжникът е редовно призован за описа, но не присъства на него (чл. 470, ал. 2). 

П не е страна, а субект, което съдейства за целите на изпълнителния процес. П получава вещта срещу подпис (чл. 470, ал. 4). Той е длъжен да я пази с грижата на добър стопанин, да дава сметка за нейните доходи и за разходите по нейното пазене. Той е длъжен да предаде вещта при поискване на съдебния изпълнител или на посочено от него лице и не може да я предава на длъжника. В чл. 18, ал. 1 ЗЧСИ е предвидено, че по възлагане от взискателя частният съдебен изпълнител може във връзка с изпълнителното производство да бъде пазач на описаното имущество. 
### Продажба на движими вещи  
В чл. 471, ал. 1 е постановено, че продажбата на движима вещ, съвкупности от вещи или групи от вещи може да се извърши по четири възможни начина: чрез магазин; борса; явен търг с устно наддаване; публична продан на имот.  

За вещите с оценка над 5000 лв., моторните превозни средства, корабите, въздухоплавателните средства, както и за необраните насаждения и плодове, продажбата задължително се извършва от съдебния изпълнител по реда на публичната продан за недвижими имоти (чл. 474, ал. 5, чл. 476).. 

Публична продан на вещи с оценка до 5000 лв. е недопустима. Следователно решаващи дали да се прибегне до единия от четирите способа, предвидени в чл. 474, ал. 1, са няколко фактора: а) оценката на движимата вещ; б) видът на движимата вещ (моторните превозни средства, корабите и въздухоплавателните средства, както и необраните насаждения и плодове се продават по реда за публична продан на недвижим имот – чл. 476); в) дали когато оценката на движимата вещ е до 5000 лв., е представено съгласието на длъжника по чл. 474, ал. 2, съответно съгласието на търговеца с магазин; г) дали в хипотезата на чл. 474, ал. 3 има искане на длъжника или взискателя и съгласие на борсата. Решаващ критерий за продажбата на движимите вещи чрез борса трябва да бъде характерът на тези вещи като борсова стока и качеството на длъжника на търговец. 
### Продажбата на движимите вещи чрез магазин или борса 
Съгласно чл. 474, ал. 2 длъжникът може да се съгласи вещта да бъде продадена по определената от съдебния изпълнител цена в магазин на частния съдебен изпълнител или посочен от него магазин, като представи писменото съгласие за приемане на вещта за продажба в магазина. Това правило във връзка с чл. 474, ал. 3 е приложимо за проданта на запорираната движима вещ с оценка до 5000 лв.  

В закона е употребен терминът „магазин“. Но магазинът не е правен субект. Съгласието се дава от търговеца, чийто е магазинът. Търговецът не се превръща в орган на принудителното изпълнение. Тук принудителното изпълнение само се опосредява чрез тази продажба.  

Когато продажбата става чрез магазин на частния съдебен изпълнител, продажбата се извършва директно от него. Тази дейност не е търговска дейност. Частният съдебен изпълнител не се превръща в търговец по смисъла на чл. 1 ТЗ. Той е орган на принудителното изпълнение.  

Съгласно чл. 474, ал. 3, ако вещта може да се продаде на борса, взискателят или длъжникът може да посочи борса, като представи писменото съгласие за приемане на вещта за продажба от борсата. Решаващ критерий за продажбата на движимите вещи чрез борса обаче трябва да бъде характерът на тези вещи като борсова стока и качеството на длъжника на търговец. 

Всички стокови борси са регистрирани по Закона за стоковите борси и тържища към Държавната комисия по стоковите борси и тържища (http://www.dksbt.bg/?a=firstpage), където се води регистър. Съгласно чл. 2, ал. 1 ЗСБТ стоковата борса е организиран пазар на определено място, на което са създадени условия за сключването на борсови сделки със стоки между търговци чрез посредничеството на брокери в определени часове и по предварително и публично оповестен ред. 

De lege ferenda би трябвало възможността за продажба чрез борса да зависи само от характера на движимите вещи да представляват стоки, които могат да се продават на стокова борса, а не от оценката им, както това е направено впрочем в чл. 242, ал. 3 ДОПК при принудителното изпълнение от публичния изпълнител.  

В чл. 474, ал. 3 е дадена възможност на длъжника или взискателя да посочат борсата, но не и брокера. Както видяхме, самата стокова борса не е продавач, нито брокер. Освен това следва да се подчертае, че и в случаите на чл. 474, ал. 3 сме изправени пред принудително изпълнение, като орган на принудителното изпълнение е съдебният изпълнител. При сегашната редакция на чл. 474, ал. 3 не е ясна волята на законодателя относно това кой може да определи брокера. Липсва и регламентация относно неговото правно положение, респ. отговорност, при принудителното изпълнение чрез борса. 

Законодателят трябва изрично да уреди тези отношения. Борсата и брокерът не са органи на принудително изпълние.  Съгласно чл. 477, ал. 1 вещта се пренася в магазина от длъжника. Съгласно чл. 477, ал. 2 за предаването на вещта в магазина длъжникът представя на съдебния изпълнител надлежна разписка. 

Когато пренасянето на вещта в магазина е свързано е неудобства за нейната продажба, съдебният изпълнител поставя в магазина на видно място обявление и осигурява възможност на желаещите да преглеждат вещта на мястото, където тя се намира. Освен това проданта се обявява и съобразно чл. 477, ал. 3 (чл. 478). 

В текста на чл. 474, ал. 3 не се споменава нищо за предаването на вещите на борсата. Като се има предвид характерът на борсата и редът и начинът на извършване на борсовите сделки чрез брокери, би могло да се приеме, че пропускът не е случаен. При това положение на основание чл. 469 описаните вещи би трябвало да останат за пазене при длъжника. Ако длъжникът откаже да приеме за пазене вещите или съдебният изпълнител счете, че те не трябва да останат при него, вещите се предават на пазач (чл. 470).  

За да се осигури, че П чрез магазин или борса ще бъде извършена, тя трябва да бъде оповестена. Съдебният изпълнител оповестява проданта на вещта чрез обявления, които се поставят на съответните места в районния съд, в неговата канцелария и в местната община или кметство. Протоколът за поставяне на обявленията се регистрира в районния съд (чл. 477, ал. 3, изр. II).  

Обявленията за продажбата задължително се публикува на интернет страницата на окръжния съд по местоизпълнението (арг. чл. 487, ал. 2, изм. ДВ, бр. 49/2012 г.) Такива обяви има на страницата на Камарата на частните съдебни изпълнители и на отделните страници на повечето частни съдебни изпълнители. В регистър на продажбите (http://www.sales.bcpea.org) и регистъра на ЧСИ (http://www.bcpea.org/ss.php) може да се провери какво се продава и от кой ЧСИ се продава. За ДСИ няма създаден единен регистър на продажбите, който по изложените причини е добре de lege ferenda да бъде създаден.  

Съгласно чл. 474, ал. 4 за извършената продажба магазинът, съответно борсата, получава комисиона в размер 15 % от продажната цена, която се удържа при внасянето на получената сума. 

Продажбата се извършва по цена, равна на оценката, като вещта се предава на купувача след изплащането на цената (чл. 479). Целта е да се получи парична сума, с която да се удовлетвори взискателят.  

Ако вещта се продаде на по-ниска от определената цена или се предаде на купувача преди плащането на цената, съдебният изпълнител събира продажната цена от продавача (чл. 479, изр. II). В случая се касае за пряко изпълнително основание. Хипотезата на чл. 479, изр. II е аналогична на тази по чл. 521, ал. 2. 

Ако в продължение на три месеца от предаването на вещта в магазин или от обявяването на проданта по реда на чл. 478 вещта не бъде продадена, тя се продава чрез явен търг с устно наддаване при цена, равна на 50% от началната по чл. 468, ал. 1 (вж.по-долу за този търг). 
### Вещноправен ефект и нейната атакуемост. 
П на запорирана вещ лишава длъжника от собствеността на тази вещ независимо и въпреки неговата воля. Купувачът на вещта става неин собственик, независимо от това дали вещта е принадлежала на длъжника (чл. 482, ал. 2). П на запорираната вещ е оригинерен способ за придобиване на собственост.. 

Извършената продажба не може да бъде обжалвана, нито оспорвана по исков ред (чл. 482, ал. 1). Порочността на изпълнителните действия, предхождащи П (несеквестируемост – чл. 435, ал. 2) трябва да бъде изтъкната чрез жалба, преди да се извърши П, за да бъде тя спряна. Бъде ли извършена, тя не може да бъде атакувана чрез жалба. 

Купувачът не може да оспорва П нито с иск за нейното унищожаване (чл. 32 ЗЗД), нито с иск за нейното разваляне (чл. 195, чл. 189 ЗЗД). Неатакуемостта на П брани стабилността на изпълнителния процес: на породените от него права на купувача и полученото от него удовлетворяване на кредитора. 

Продажбата чрез явен търг с устно наддаване се извършва за вещи, чиято оценка е до 5000 лв. и ако не са налице условията за извършване на продан чрез магазин или борса, или пък продажбата в магазин или борса не е станала в рамките на предвидения в чл. 480 срок. 

Продажбата по този ред се извършва при следните предпоставки: 

собственост на търговец, които имат качество на стока, или пък са поискали такава продан, но борсата не е дала писмено съгласие. 

Длъжникът не се е съгласил вещта да бъде продадена в магазин или пък търговецът (или частният съдебен изпълнител), стопанисващ магазина, не е дал писмено съгласие за продажбата. 

Ето защо продажбата чрез явен търг с устно наддаване може да бъде първа и втора. Когато е първа, началната цена е 85% от оценката (чл. 468, ал. 1). Когато е втора, началната цена е 50% от оценката. 

Вещта не е от вещите, посочени в чл. 474, ал. 5 ГПК – с оценка над 5000 лева, МПС, кораби, въздухоплавателни средства. 

За извършване на проданта е взискателят в едноседмичен срок от описа да внесе разноските по извършването. Ако не стори това, проданта не се насрочва и описаните вещи се освобождават от изпълнение (чл. 481, ал. 2). 

Споделям практиката, която по аналогия приема разгласяването на търга като процесуално задължение на СИ и прилага по аналогия чл. 477, ал. 3 ГПК, като добавя в обявлението и обявление на мястото, където ще се проведе проданта.  

СИ извършва проданта в определеното от него време пред сградата, в която се пазят описаните вещи, или на друго място, определено по взаимно съгласие на страните. При липса на съгласие СИ извършва проданта на място, което той определи (чл. 481, ал. 1). 3. СИ насрочва проданта не по-рано от една и не по-късно от три седмици от описа.  

Съгласно чл. 481, ал. 3 в деня на проданта съдебният изпълнител съставя протокол, в който посочва деня и начина на разгласяването на явния търг с устно наддаване и уведомяването на страните. В протокола трябва да се отразява и обстоятелството за уведомяване на страните. В хипотезата на чл. 467, ал. 4, когато, ако взискателят поиска, в протокола за описа е посочено мястото и времето на публичната продан, длъжникът се смята за уведомен за проданта, независимо дали е присъствал на описа, поради което не е нужно да му изпраща ново обявление. 

За участието на наддавачите в явния търг с устно наддаване не се плаща задатък (чл. 481, ал. 5). Търгът започва в определеното време и завършва след предлагането на последната вещ (чл. 481, ал. 4). Ако в определения час не се явят наддавачи, търгът се провежда, ако до един час след определеното време на проданта се явят такива (чл. 481, ал.6). 

СИ предлага последователно вещите в избран от него ред. Това става устно за всяка отделна вещ по определената начална цена за нея за продажбата ѝ на търга. Цената се обявява три пъти. Ако някой от наддавачите даде знак, че приема цената, СИ предлага повисока цена. В чл. 481, законодателят не е определил стъпка за наддаване. Оставено е на преценката на СИ. Наддаването продължава до момента, в който след трикратно предлагане на най-високата цена, същата не бъде приета. След като констатира това, СИ обявява, че вещта е купена от наддавача, приел първи по-ниската обявена цена (чл. 481, ал. 9, изр. 1 ГПК). СИ отразява цената в протокола срещу продадената вещ и предава вещта на наддавача срещу заплащане в брой. Ако обявеният от съдебния изпълнител купувач не плати незабавно в брой приетата цена, СИ го отстранява от по-нататъшно участие в търга (чл. 481, ал. 9, изр. 2). 

В чл. 481, където е уреден явният търг с устно наддаване, няма изрично препращане към чл. 490. Това не означава обаче, че ограниченията по чл. 490 не важат и за явния търг с устно наддаване по чл. 481. Смятам, че пропускът е случаен, защото в стария ГПК нямаше такъв търг, а само възможност за продажба по реда на ПП на недвижим имот, за който важат визираните ограничения.  

СИ прехвърля собствеността чрез предаване на вещта. Не е нужно да бъде изготвено постановление за възлагане за конкретната вещ. Плащането на цената е винаги в брой незабавно направо на СИ и това трябва да се отрази в протокола за провеждането на търга.. 

Ако не са се явили наддавачи или началната цена не бъде приета и след третото обявление, СИ обявява проданта за нестанала, освобождава вещта и я предава на длъжника. Ако длъжникът не присъства, вещта се предава на пазача, а ако вещта не е била дадена за пазене, се оставя на мястото на проданта на разположение на длъжника и, разбира се, на негов риск.  И за тази продан са приложими правилата на чл. 482.. 
### Продажба чрез публична продан.  
Вещи с оценка над 5000 лв., моторните превозни средства, корабите и въздухоплавателните средства се продават от съдебния изпълнител съобразно правилата за публична продан (ПП) на недвижим имот (чл. 474, ал. 5). ПП на посочените движими вещи се обявява съгласно чл. 477, ал. 3 (чл. 474, ал. 5, изр. второ; вж. II 4), като във вр. с чл. 487, ал.2 обявлението се публикува и на интернет страницата на окръжния съд по местоизпълнението. В чл. 474, ал. 3, изр. III е постановено, че съдебният изпълнител предава владението на вещта, след като бъде платена цената.  

В чл. 474, ал. 5, изр. 4  е постановено, че в това производство се прилагат правилата на чл. 482, с изключение на обжалването на проданта и чл. 521. Чрез този начин на препращане, през 2017 г. законодателят прие, че постановлението за възлагане при публична продан на движима вещ подлежи на обжалване. С изменението на чл. 474, ал. 5, изр. 4 от 2017 г. (ДВ, бр. 86/2017 г.), с което законодателят предвиди възможността за обжалване на постановлението за възлагане на продадената на публична продан движима вещ и запазването на ал. 3 в предишната ѝ редакция, се допусна известно противоречие между двете разпоредби. За да избегне противоречива съдебна практика, законодателят е необходимо да въведе синхрон между чл. 474, ал. 5, изр. 3 и изр. 4. При въвеждането на този синхрон нормите трябва да се прецизират и да бъдат отчетени чл. 482, ал. 2 ГПК и чл. 78 ЗС. Трябва да се има предвид, че се касае за оригинерно основание за придобиване на вещта, което е такова, защото придобиването е по възмезден начин. Трябва да се отчитат интересите на купувача от стабилност на ПП на движима вещ. 

Препращането в чл. 474, ал. 5 е само към реда, процедурата за ПП на недвижим имот. В това производство се прилагат правилата на чл. 482 с изключение на обжалването на проданта и чл. 521. (чл. 474, ал. 5, изр. IV). 

За разлика от ПП на недвижим имот, подобно на П на запорираните движими вещи чрез магазин или борса и явния търг с устно наддаване, ПП на запорираните движими вещи в случаите на чл. 474, ал. 5 е оригинерен способ за придобиване на вещта. Купувачът става собственик на вещта, независимо от това дали длъжникът е бил неин собственик. 

Предишният собственик има право да получи цената, ако тя не е изплатена, а ако тя е била изплатена, има право да иска от взискателите и от длъжника това, което те са получили по разпределението (чл. 482, ал. 3). 

Ако взискателят е недобросъвестен, той отговаря пред собственика за причинените му вреди. Във всички случаи взискателят понася разноските по изпълнението. Както се посочи, след измененията на чл. 474, ал. 5, изр. 4 (ДВ, бр. 86/2017 г.) възлагателното постановление в публичната продан на движими вещи подлежи на обжалване. ПП на движими вещи не може да бъде оспорвана по исков път (чл. 474, ал. 5, изр. последно във вр. с чл. 482, ал. 1). 
### Продажба на съвкупности от вещи или групи от вещи 
С изменението на чл. 474, ал. 1 от 2017 г. (ДВ, бр. 86/2017 г.) се предвиди възможността за продажба на съвкупности от вещи или групи от вещи. Законодателят прави разлика между съвкупност от вещи и група от вещи. В ГПК няма определение на понятието съвкупност от вещи за нуждите на този сопособ за изпълнение. Понятие съвкупност от вещи няма във вещното право. Законодателят е оставил на практиката да се изработи критерият за съвкупност от вещи.  

Терминът съвкуност се използва само в ЗОЗ (чл. 4, ал. 1, т. 8 ЗОЗ). Това обаче не означава, че ГПК урежда изпълнението върху съвкупности от вещи, каквато възможност е уредена в ЗОЗ и то е динамична величина /вж. чл. чл. 8 ЗОЗ; чл. 10 ЗОЗ; чл. 20, ал. 1 ЗОЗ   В ГПК не е уреден запор върху съвкупности от вещи. При определянето на съвкупности от вещи СИ разумно се ориентираха  към практическия критерий функционалната връзка между вещите с оглед на тяхното използване (например машините, включени в поточна линия; машините и инструментите за изработване на мебели; обзавеждане на офис; машините, които са функционално свързани за изработването на съответната продукция; обзавеждане на помещение). Следва да се подчертае, че не може, под предлог че се обособява съвкупност от вещи, в нея да се вкючват несеквестируеми вещи.  

По арг. на чл. 426, ал. 1 взискателят е този, който трябва да поиска от СИ дали функционално свързаните помежду си вещи да се продават като съвкупност, или като отделни вещи, освен в случаите, когато на осн. чл. 18 ЗЧСИ той е възложил на ЧСИ да определи начина на изпълнение. Трябва да се спазва и изискването на чл. 442а за съразмерност. При групата от вещи, предвидена в чл. 474, ал. 1, не се търси функционална връзка между тях. Останалите въпроси се решават по същия начин, като при продажба на съвкупност.  
### Усложнения в изпълнението върху движими вещи 
В чл. 473 е уредена конкуренцията при насочване на друго изпълнение по друг изпълнително дело при друг СИ.  Съгласно чл. 473, ал. 1 проданта на запорираната вещ се извършва от съдебния изпълнител, който я е описал. З, както видяхме, се налага или с изпращането на запорното съобщение едновременно с ПДИ, или чрез описа. Съгласно чл. 473, ал. 2, изр. I, ако към описаната вещ е насочено друго изпълнение, последващият взискател може да иска разрешение от районния съд да бъде извършена продан за изпълнение на неговото вземане. Разрешението се издава, ако след изтичането на един месец от насочването на изпълнението в районния съд не е регистриран протокол по чл. 477, ал. 3 (чл. 473, ал. 2). Описаната движима вещ се изземва за изпълнение въз основа на разрешението (чл. 473, ал. 3).

Изразът в чл. 473, ал. 2, изр. I „за изпълнение на неговото вземане“ не е точен. Разпоредбата на чл. 473 не прави взискателя по делото, СИ по което първи е пристъпил към продажбата на вещта, привилегирован. На основание чл. 459, ал. 1 взискателите по другите изпълнителни дела, по които има наложени запори върху вещта, чиято продажба се извършва на основание чл. 473, трябва да бъдат присъединени в това дело. 

Когато движимата вещ се продава по реда за ПП на недвижим имот (чл. 474, ал. 5), могат да се получат усложнения в развитието на ПП както при ПП на недвижим имот (Вж. лекцията за Изпълнение върху недвижим имот).  

За усложнението, състоящо се в продан на чужда движима вещ, важат същите правила както при продан чрез магазин или борса и явния търг с устно наддаване (чл. 474, ал. 5, изр. IV, които разгледахме днес). Посочехме също и усложненията, свързани със редакцията на чл. 474, ал. 5, изр. 4, както и във вр. с тази редакция и разпоредбата на чл. 474, ал. 5, изр. 3 от 2017 г. При продажбата на движимите вещи по реда на чл. 474, ал. 2 и 3 възникват и специфични проблеми във връзка с опосредяването на принудителното изпълнение и удовлетворяването на взискателя чрез посочената продажба. 

Ако при продан чрез магазин или борса вещта се продаде на цена, по-ниска от оценката, или се предаде на купувача преди плащането на цената, съдебният изпълнител събира продажната цена от продавача (чл. 479). 

Има законова празнота относно начина, по който съдебният изпълнител може да събере тази сума от продавача, ако той доброволно не я плати (чл. 479). В процесуалната наука и практиката се наложи разбирането, че в случаите на чл. 479 се касае за пряко изпълнително основание.Би било добре законодателят да предвиди изрична разпоредба. 

Последиците от нестаналата П се състоят в няколко алтернативни възможности: 

Когато нестанала е П чрез магазин или борса, следва нова продан чрез явния търг с устно наддаване по чл. 481 (чл. 480). Ако продажбата чрез явния търг по чл. 481 не е станала (както когато е проведен след безуспешна продажба чрез магазин или борса, така и когато е проведен като първа продан – вж. по-горе), нова продан не се провежда. 

Вещта се освобождава от запора и се връща на длъжника (чл. 481, ал. 10). Но тя не става несеквестируема. Нов запор, наложен върху нея по-късно, е правно възможен. По новия ГПК няма правна възможност за взискателя да получи вещта срещу вземането си. 

Когато продажбата на вещта е извършена по реда на ПП на недвижим имот (чл. 474, ал. 5) и ПП не е станала (чл. 494, ал. 1), Вз може в едноседмичен срок да иска да бъде проведена нова продан. Тя се провежда при 90% от началната цена при първата продан. Вз няма правната възможност да иска да му бъде възложена вещта срещу вземането. 

Ако се очаква, че нов опит за П на вещта ще успее, взискателят може да поиска да бъде определена нова начална цена и да се извърши нова П (чл. 494, ал. 2, изр. II във вр. с чл. 474, ал. 5). Новата продан се извършва по правилата за първата продан. Ако не е направено искането по чл. 494, ал. 2 за нова продан при нова начална цена, вещта се освобождава от запора и се връща на длъжника.  
### Усложнения при изпълнение върху чужда движима вещ: 
Поради оригинерния характер на придобиването при П на запорирана вещ истинският собственик губи правото си. Бившият собственик има право да получи внесената от купувача цена, ако тя не е още изплатена, а ако тя е вече разпределена, той има право да търси от Вз и от длъжника това, което всеки от тях е получил по разпределението (чл. 482, ал. 3). Когато Вз върне получената сума, той запазва вземането си. Вз може да възобнови изпълнението срещу длъжника. При П на чужда вещ, ако взискателят е недобросъвестен, той отговаря пред собственика за причинените му вреди. Във всички случаи взискателят понася разноските по изпълнението (чл. 482, ал. 4).
## **Изпълнение върху вземане.**
` `Принудителното изпълнение на парични вземания на взискателя към длъжника може да бъде насочено върху вземания на последния към трето, задължено към него лице (чл. 508 ГПК). Най-честият обект на изпълнението върху вземания са паричните притезания на длъжника към негови длъжници. Изпълнението върху В често се използва, за да се подготви и направи възможно изпълнението върху движима или недвижима вещ. Такъв е случаят, когато вещта се владее от трето лице, което отказва доброволно да я предаде. Тогава взискателят ще насочи изпълнението върху В на длъжника за предаване на вещта, за да върне чрез него вещта във владение на длъжника 

Изпълнителният способ Изпълнение върху вземания на длъжника  започва със запор вземаннето на длъжника срещу трето задължено към него лице. Ще видим, че законодателят не е предвидил продажба на вземането, а възлагане на вземането вместо плащане или ца събиране. 
### Запор върху вземания на длъжника 
Запорът (З) върху вземания (В) е разпореждане на съдебния изпълнител, с което определено В на длъжника се предназначава за принудително удовлетворяване на взискателя, като се забранява на длъжника, под страх от относителна недействителност на действието, да се разпорежда с В, а на третото задължено лице – да плаща на длъжника. 

З върху В предпоставя започнат изпълнителен процес и секвестируемост на В. Не се допуска З върху вземания, върху които не се допуска принудително изпълнение (чл. 393, ал. 2; т. 3 на ТР № 2 от 2015 г. по тълк.д. № 2/2013 г. на ОСГТК на ВКС) – вижте темата за несеквестируемостта/5.  

` `Следва да се има предвид, че съгл. чл. 442а (нова ДВ, бр. 86/2017 г.) наложените от СИ обезпечителни мерки и предприетите изпълнителни способи трябва да са съразмерни с размера на задължението, като отчитат всички данни и обстоятелства по делото, процесуалното поведение на длъжника и възможността вземането да остане неудовлетворено. По възражение на длъжника и при установяване на несъразмерност СИ вдига съответните обезпечителни мерки. В чл. 441, ал. 2 (нова ДВ, бр. 86/2017 г.) е постановено, че е незаконосъобразно принудително изпълнение и когато СИ е наложил обезпечения, които са явно несъразмерни с размера на задължението по изпълнителното дело.  За да конкретизира В, взискателят трябва да посочи длъжника на длъжника, т.нар. трето задължено лице. На осн. чл. 426, ал. 4 обаче Вз може да поиска от СИ да проучи имущественото състояние на длъжника, да прави справки и да изисква преписи от документи и по този начин да се конкретизира както третото задължено лице, така и вземането на ДЛ към него. 
### Налагането на З върху В става с две действия. 
Спрямо длъжника З се налага, като се посочи в поканата за доброволно изпълнение, съответно в съобщението за запора, В, обект на З (чл. 450, ал. 2). 

Спрямо третото задължено лице З се налага, като му се връчва запорно съобщение, с което се уведомява за наложения З и му се забранява да плаща на длъжника. Запорното съобщение до третото лице се изпраща едновременно с изпращането на поканата за доброволно изпълнение до длъжника (чл. 507, ал. 1). Спрямо третото задължено лице З се смята наложен от деня на връчване на запорното съобщение (чл. 450, ал. 3).  З върху В, обезпечено с ипотека, трябва да бъде вписан в съответната книга в службата по вписванията (чл. 509, ал. 2; чл. 171 ЗЗД).  При З върху В, обезпечено с реален залог, за да има З ефект спрямо заложената вещ, тя трябва да бъде предадена на съдебния изпълнител от лицето, което я държи (длъжника като обезпечен кредитор или пазача на заложената вещ), ако третото задължено лице признае дълга (чл. 509, ал. 1). Запорът на вземане, обезпечено с особен залог, се вписва в Централния регистър на особените залози (чл. 26, ал. 3, т. 2 от ЗОЗ). 

За да е противопоставимо на особения залог З върху вземане, което може да бъде предмет на особен залога, трябва да бъде вписано от ЦРОЗ /чл. 12/. З върху В, облечено в налична ценна книга, която се джиросва или се прехвърля чрез предаване, се налага, чрез описа и изземването ѝ от съдебния изпълнител, който я влага в банка (чл. 515, ал. 1). Когато наличната ценна книга е поименна облигация, за да има действие спрямо дружеството, запорът трябва да му е съобщен (чл. 515, ал. 2). В чл. 446а (нова, ДВ бр. 86/2017 г.) се установиха специални правила при налагането на запор върху банкова сметка във връзка с несеквестируем доход, получен по сметка в банка. 

В чл. 450а (изм. ДВ, бр.86/2017 г.) е предвиден електронен запор върху вземане по сметка в банка.. На осн. чл. 450а, ал. 3 и § 71 ПЗР на ЗИДГПК (ДВ, бр. 86 от 27.10.2017 г.) в 6-месечен срок от влизането в сила на този ЗИДГПК министърът на правосъдието трябваше да издаде наредба, с която се определят изискванията към  предвидената в чл. 450а, ал. 1 унифицирана среда. Такава наредба обаче няма издадена, макар че срокът отдавна изтече. Това води до невъзможност за приложението в практиката на предвидения в чл. 450а електронен запор, макар че без всякакво съмнение той позволява по-бърз, по-сигурен и поевтин изпълнителен процес .  

Следва да се има предвид, че чл. 450а и в новата, и в старата редакция се отнася до запор върху вземане на длъжника по сметка в банка. В ал. 1 изрично е постановено, че запор върху други вземания на длъжника от банка се извършва по общия ред. 
### Процесуални и гражданскоправни последици
**Процесуалните последици на З върху В се състоят:** 

в правомощието на съдебния изпълнител да възложи В на взискателя за събиране или вместо плащане (чл. 510);

в задължението на длъжника да не се разпорежда със запорираното В. 

**Гражданскоправните последици на З:**  

З лишава длъжника от разпоредителна власт върху В (чл. 451, ал. 1); след като получи поканата за доброволно плащане, длъжникът не може: да прехвърля, опрощава, залага, новира В, да прихваща с него. Съгл. чл. 453, ал. 1 прехвърлянето на вземане, съобщението за което е било направено, след като третото задължено лице е получило запорното съобщение е относително недействително спрямо ВЗ и присъединените кредитори. Касае се за относителна недействителност, която настъпва по силата на закона. 

Много важни са правните последици на З спрямо третото задължено лице (ТЗЛ). 

Запорното съобщение легитимира съдебния изпълнител да получи валидно плащане от ТЗЛ (чл. 507, ал. 2, и чл. 508, ал. 3). Ето защо плащането, което ТЗЛ прави на съдебния изпълнител, като внася дължимата сума по сметката на съдебния изпълнител или му предава дължимата вещ, освобождава ТЗЛ от дълга и има същото погасително действие като плащането, извършено на самия длъжник преди З. ТЗЛ се съобразява със задължителна за него заповед на съдебния изпълнител и не носи риска от незаконността на изпълнителния процес или запора (арг. чл. 433, ал. 3).  

В образуваното изпълнително дело обаче СИ няма право да извършва принудителни действия направо срещу третото задължено лице, както и да налага запори и възбрани върху негови имуществени права, тъй като третото задължено лице не е страна в изпълнителния процес срещу длъжника.  

Плащането, което ТЗЛ би извършило на длъжника след З, е недействително спрямо взискателя и присъединилите се кредитори. Затова те могат да искат от ТЗЛ повторно плащане. Който плаща зле, плаща два пъти (чл. 452, ал. 3, изр. I).  

Относителната действителност на плащането не превръща третото задължено към длъжника лице в длъжник в принудителното изпълнение (мотиви на т. 5 на ТР № 4 от 11.03.2019 г. по тълк.д. № 4/2017 г. на ОСГТК на ВКС, постановено във вр. с чл. 512).  Когато ТЗЛ е юридическо лице, лицата от органите на управление на третото задължено лице отговарят солидарно с него (чл. 452, ал. 3, изр. II). Зa да стимулира касиерите към зачитане на запорните съобщения, към отговорността на юридическото лице по чл. 452, ал. 3, изр. I и солидарната отговорност на лицата по чл. 452, ал. 3, изр. II законодателят добавя и солидарната отговорност на касиера към взискателя за сумата, която е изплатил на длъжника въпреки наложения З (чл. 512, ал. 4). Неизпълнението на задълженията му, произтичащи от запора, не го превръщат в длъжник в изпълнителния процес и срещу него не може да се използва ИЛ, издаден срещу длъжника в изпълнителния процес /вж. и т. 5 на ТР № 4 от 11.03.2019 г. по тълк.д. №4/2017 г. на ОСГТК на ВКС/.  

Запорното съобщение задължава ТЗЛ: 

да пази дължимите от него вещи до предаването им на съдебния изпълнител (чл. 507, ал. 3); в качеството си на пазач то отговаря с глоба по чл. 93, ал. 1, т. 3, ако предаде вещите на длъжника (1524–67–I, Сб. 88); 

да съобщи на съдебния изпълнител в едноседмичен  срок от запорното съобщение данните по чл. 508, ал. 1. 

3 върху трудово възнаграждение обхваща и всяко друго възнаграждение, получено срещу същата или друга работа при същия работодател или в същото учреждение (чл. 512, ал. 1).  
### Специфични елементи от изпълнителния способ изпълнение върху вземане на дл към тзл 
В не е факт на физическата действителност. За съществуването и принадлежността на В не може да се съди, както за собствеността, от външния индициращ факт на владението. Ето защо при изпълнение върху В законът се отказва от предварителна проверка дали наистина длъжникът има В спрямо третото задължено лице (така и в мотивите на  т. 4 от ТР № 3 от 10.07.2017 г. по тълк. д. № 3/2015 г., ОСГТК на ВКС). Запорът върху В се налага и следващите изпълнителни действия се предприемат само въз основа на твърдението на взискателя, че неговият длъжник има определено  

Съгл. чл. 508, ал. 1 в едноседмичен срок от връчването на запорното съобщение третото лице трябва да съобщи на съдебния изпълнител: 1. признава ли за основателно вземането, върху което се налага запорът, и готово ли е да го плати; 2. има ли претенции от други лица върху същото вземане; 3. наложен ли е запор и по други изпълнителни листове върху това вземане и по какви претенции; 4. (нова - ДВ, бр. 86 от 2017 г.) превежда ли суми по банкова сметка на длъжника, банката, в която е открита сметката, както и размера на сумата. В чл.  508, ал. 3 е предвидено, че ако третото лице не оспорва своето задължение, то внася дължимата от него сума по сметката на съдебния изпълнител или му предава запорираните вещи. Третото задължено лице (ТЗЛ) може да не оспорва В и да го издължи доброволно. Това е най-желаното. Когато се касае за парично вземане на ДЛ, внесената от ТЗЛ сума ще служи за удовлетворяване на Вз. Когато ТЗЛ предостави на съдебния изпълнител вещта, която дължи на длъжника (чл. 508, ал. 3), тази вещ ще бъде описана, оценена и осребрена съобразно правилата на изпълнението върху движима или недвижима вещ (чл. 511).  

ТЗЛ обаче може да не изпълни. Може да оспорва вземането. Може и изобщо да не отговори на въпросите по чл. 508, ал. 1. 

Законодателят не е предвидил възможността за продажба на вземането, макар че неколко съм правила предложения de lege ferenda.  

Когато ТЗЛ не изпълнява, не може в този процес да се извърши директно принудително изпълнение срещу него. То не е страна –ДЛ в изпълнителни процес. В ГПК е предвидена възможността в тези случаи по искане на взискателя ВЗ да му бъде възложено възлагане вместо плащане или за събиране. За да го предяви съдебно, взискателят трябва да получи необходимата за това легитимация Той я получава чрез предаване на В или за събиране, или вместо плащане (Вж. и в мотивите на: т. 10 от ТР № 2 от 26.06.2015 г. по тълк. д. № 2/2013 г. на ОСГТК на ВКС; т. 4 от ТР № 3 от 10.07.2017 г. по тълк. д. № 3/2015 г. на  ОСГТК на ВКС).
## **Изпълнение върху ценни книги.**
Регламентира се електронен публичен търг- чл. 501е ГПК. Има задължителна стъпка за наддаване. Предвижда се предварително оторизиране на наддавача. 

Дадена е възможност този търг да се финансира от банкова или кредитна институция. Банковата институция внася продажната цена по сметката на съдебния изпълнител. В случай, че постановлението бъде отменено, съдебният изпълнител трябва да върне сумата. Ако то влезе в сила се вписва законна ипотека. Не се дава заем на кандидата за купувач, а сумата се внася по сметката на съдебния изпълнител. Този, койото е купил имота, върху неговия имот тежи законна ипотека. Сменя се ипотекарния длъжник. 

За приложението на тази процедура е предвиден 18-месечен срок за изготвяне на наредба. За електронния запор върху банкова сметка- чл. 450а ГПК. Но за сега няма изготвена такава платформа. Вж. в учебика е променен текста. В чл. 515 има промени. Става дума за изпълнение върху ЦК.

Вида на ЦК определя начина на изпълнение и вида на запова. Безналичните ЦК- вписване на запорното съобщение в Централния депозитар. Проблемът възниква с чл. 516 ГПК-запорно съобщение в Централния депозитар- целта е от този момент да е наложен запора. Централния запор уведомява директно съответния регулиран пазар. Изисква се сигурност в момента на налагане на запора, но така е предвидил законодателя. 

При наличните ЦК трябва да се опише и да се изземе от съдебния изпълнител и той я влага в банка. Това влагане е уж с оглед на сигурност, но оскъпява процеса. Ако обаче съдебният изпълнител не намери тези налични ЦК в държане на длъжника, той кани длъжника да ги предаде в 2-седмичен срок. Ако му бъдат предадени съдебният изпълнител съставя протокол за всяко действие. 

Ако длъжника не ги предаде съдебния изпълнител овластява взискателя, к е поискал изпълнение да подаде молба по чл. 560 за обезсилване на ЦК. В ГПК имаме специалната процедура за обесилване на ЦК и тогава ако съдът установи, че я няма тази ЦК, съдът ще обесили ЦК и неговото решение ще трябва да замести ЦК. Ако длъжника депозира ЦК, съдът прекратява обесилването и разпорежда ЦК да се предаде на съдебния изпълнител. 

Ако трето лице  заявява самостоятелни права, тогава се прилагат правилата на чл. 564 ал.2 ГПК за разглеждане на това искане. Това е едно специално охранително производство за обезсилване на налични ЦК. Наличната ЦК може да бъде различна. Може да материализира вземане- запис на заповед, менителница. Когато тя материализира вземане, съдебният изпълнител може да възложи вземането за събиране или вместо плащане. Може да се извърши публична продан. 

Продажбата се извършва по реда на публичната продан. Когато изпълнението се извършва въз основа на решение за обезсилване на ЦК, купувачът се легитимира пред дружеството и трето лице с влязлото в сила постановление за възлагане. Когато имаме налични поименни акции и облигации и те не бъдат предадени доброволно от длъжник, тогава се уведомява дружеството и му се дава възможност то да издаде дубликат. Тази разпоредба може да създаде доста проблеми в практиката- дружеството нито е държател, нито е съд, нито е съдебен изпълнител и не е постановено изрично какво правим ако се окаже, че оригиналът съществува.
## **Изпълнение върху дял на длъжника от търговско дружество.**
Знаем от Търговскто право, чу дялове има в ООД и ЕООД. Затова заглавието, използвано от законодателя изпълнение върху дял на длъжника от търговско дружество звучи смущаващо.  В ГПК Законодателят не е приел разрешението на чл. 718, ал. 2 ТЗ, е постановено, че дялове, които са собственост на длъжника в други дружества, се продават, след като бъдат предложени за изкупуване на останалите съдружници и в срок от един месец предложението не бъде прието.  В ГПК ще видим, че се изпълнение върху дял на длъжника от търговско дружество е дълъг изпълнителен способ, при който, ако длъжникът или дружеството, не платят, ще се стигне до ликвидация на дружеството и след това изпълнение върху ликвидационния дял на съдружника. Ще видим също, че той се прилага за изпълнение на вземането на кредитора към съдружника. Дружеството не е страна-длъжник в това  принудително изпълнение.  
### Запор 
Съгласно чл. 517, ал. 1 запор върху дял от търговско дружество се налага чрез изпращане на запорно съобщение до Агенцията по вписванията. Запорът се вписва по реда за вписване на залог върху дял от търговско дружество (вж. чл. 19, ал. 2 ЗОЗ) и има действие от вписването му в Търговския регистър. Агенцията по вписванията уведомява дружеството за вписания запор. 

Начинът на налагане на запора върху дял от търговско дружество е уреден общо (по еднакъв начин), независимо от това дали длъжникът е неограничено, или ограничено отговорен съдружник. Както знаете, и както посочиш по-горе, дялове има в капитала на ООД (чл. 117, чл. 127 ТЗ). В СД, КД и КДА, където има неограничено отговорни съдружници, няма дялове от капитала. 

Проблеми при налагането на запора върху дял на неограничено отговорния съдружник във връзка със съотношението между чл. 517, ал. 1 и чл. 96, ал. 1 ТЗ.. Законодателят не промени чл. 96, ал. 1 ТЗ нито при и след приемането през 2002 г. (ДВ, бр. 105 от 2002 г.) на чл. 389б от стария ГПК, нито след приемането на новия ГПК. Съгласно чл. 96, ал. 1 ТЗ кредиторът на съдружник, който в продължение на 6 месеца не може да се удовлетвори от принудителното изпълнение върху движимото имущество на съдружника, може да наложи запор върху ликвидационния дял на съдружника длъжник. Макар и нормата да се намира в ТЗ, който е материален закон, тя регламентира процесуалното право да се наложи запор.  

В чл. 517, ал. ГПК обаче невъзможността на кредитора в продължение на 6 месеца да се удовлетвори от принудителното изпълнение върху движимото имущество на длъжника – неограничено отговорен съдружник, не е предвидена като процесуална предпоставка за налагането на запора. И това не е случайно. Запорът е обезпечителна мярка в изпълнителния процес. За да защити надлежно правата на кредитора на неограничено отговорния съдружник, в чл. 517, ал. 1 законодателят е допуснал налагането на запора върху дела на неограничено отговорния съдружник, без да обвързва тази възможност с предвидения в чл. 96, ал. 1 ТЗ срок.  Чл. 517, ал. 1 е по-нов закон и е приложим той. 

В чл. 517, ал. 2, ал. 2 законодателят е отчел установената в чл. 96, ал. 1 ТЗ предпоставка (невъзможността на кредитора в продължение на 6 месеца да може да се удовлетвори от движимото имущество на съдружника длъжник) с оглед на предвиденото в чл. 96, ал. 1 ТЗ право на кредитора да иска прекратяването на дружеството, регламентирал  реда за неговото упражняване и е отчел предвидената в чл. 96, ал. 1 ТЗ необходимост от изпращане на предизвестие. 

Както посочих, прегледът на текстовете в чл. 517 показва, че законодателят се е ориентирал към изпълнение върху ликвидационния дял на длъжника съдружник, като е регламентирал правилата, по които в крайна сметка може да се стигне до ликвидационния дял. 

Към налагането на запора самият ликвидационен дял обаче още не е образуван и ще се образува едва след провеждането на ликвидационната процедура /ако се стигне до такава/, след като ликвидаторът удовлетвори всички кредитори на дружеството (чл. 271 ТЗ). В чл. 517 не са регламентирани всички последици от налагането на запора върху дял от търговското дружество. В ал. 2 и 3 са регламентирани само някои от неговите последици, които в същото време представляват и съответните стъпки към принудителното изпълнение върху ликвидационния дял. 

В чл. 73в ТЗ  е предвидено, че плащания на съдружници, произтичащи от дялове в търговско дружество (вж. чл. 78, т. 4 и чл. 123 за разпределение на печалбите), които са запорирани, се извършват, ако кредиторът със залог или запор не се противопостави в едномесечен срок след писмено уведомление. При противопоставяне дължимата сума се влага в банка за обезпечение на кредитора. При липсата на изричен текст в чл. 517 би трябвало по арг. на чл. 451, ал. 1 да се приеме, че съдружникът длъжник се лишава от правото да се разпорежда със запорирания дял, като по арг. на чл. 452, ал. 1 и 2 всички действия на разпореждане, извършени след вписването на запора в Търговския регистър, се считат за недействителни спрямо взискателя и присъединилите се кредитори.  

За относително недействителни спрямо взискателя и присъединилите се кредитори следва да се считат и напускането на длъжника съдружник, изключването му от дружеството на някое от основанията по чл. 126 ТЗ във вр. с чл. 125, т. 2, без да е спазена процедурата по чл. 517, ал. 2 и 3, че дружеството е изплатило на взискателя припадащата се на съдружника длъжник част от имуществото, определена съгласно чл. 125, ал. 3 от ТЗ, или че вземането на взискателя е удовлетворено.  

Ако дружеството сключва след налагането на запора симулативни сделки, които могат да доведат до намаляване на ликвидационния дял на съдружника длъжник, взискателят, който е наложил запор върху дела на съдружника длъжник, има правен интерес да предяви установителен иск на основание чл. 17 ЗЗД във вр. с чл. 124, ал. 1 за разкриване на симулация. По аналогия на чл. 135 ЗЗД на този взискател следва да бъде признато и правото да иска да бъдат обявени за относително недействителни спрямо него действията на дружеството, с които се цели намаляването на ликвидационния дял. 
### Изпълнение върху дела на длъжника – неограничено отговорен съдружник 
Както посочих, веднага след запора не се пристъпва към действията на същинското принудително изпълнение. Съгласно чл. 517, ал. 2, изр. I, когато изпълнението е насочено върху дял на неограничено отговорен съдружник, съдебният изпълнител, като констатира изпълнението на условията по чл. 96, ал. 1 ТЗ, връчва на дружеството и останалите неограничено отговорни съдружници изявлението на взискателя за прекратяване на дружеството. Текстът на чл. 517, ал. 2, изр. I е съобразен с чл. 96, ал. 1 ТЗ и чл. 517, ал. 1 относно правото на кредитора да иска прекратяване на дружеството чрез изпращане на предизвестие, обусловено от невъзможността на кредитора на съдружника в продължение на 6 месеца да се удовлетвори от принудителното изпълнение върху движимото имущество на съдружника длъжник. 

Тук може да се забележи известно разминаване между чл. 517, ал. 2 и чл. 96, ал. 1 ТЗ, тъй като цитираните разпоредби на ТЗ предвиждат писменото предизвестие за прекратяване на дружеството да се изпрати от самия кредитор, а в чл. 517, ал. 2 изр. I е предвидено, че предизвестието изхожда от взискателя, но то се изпраща от СИ. 

На основание чл. 96, ал. 2, изр. I ТЗ във вр. с чл. 517, ал. 2, изр. II-IV налагането на запора върху дела на неограничено отговорния съдружник от търговското дружество създава правен интерес за дружеството и за неограничено отговорните съдружници недлъжници да заплатят дълга на неограничено отговорния съдружник длъжник, за да избегнат прекратяването на дружеството . 

Съгласно чл. 517, ал. 2, изр. II след изтичането на 6 месеца съдебният изпълнител овластява взискателя да предяви иск пред окръжния съд по седалището на дружеството за неговото прекратяване. Каса се за конститутивен иск. За легитимация на кредитора обаче е необходимо изрично постановление на съдебния изпълнител, с което да го овласти да предяви иска по чл. 517, ал. 2. В противен случай искът е недопустим. След изтичането на предвидения в чл. 517, ал. 2, изр. II срок СИ трябва да издаде постановление, с което да овласти взискателя да предяви иска за прекратяване на дружеството. В рамките на този срок дружеството, респ. останалите неограничено отговорни съдружници, могат да платят задължението на неограничено отговорния съдружник, за да избегнат прекратяването на дружеството. Ако е налице посоченото плащане, СИ не може да издаде постановление за овластяване на кредитора да предяви иск за прекратяване на дружеството, тъй като в този случай той няма правен интерес от това. Освен това в чл. 96, ал. 2, изр. I ТЗ изрично е предвидено, че дружеството не се прекратява, ако то или някой от неограничено отговорните съдружници изплати дълга на съдружника длъжник. 

Съдът отхвърля иска, ако се установи, че вземането на взискателя е удовлетворено (чл. 517, ал. 2, изр. III). Без значение е кой е удовлетворил вземането и по какъв начин (съдружника-длъжник, дружеството или друг неограничено отговорен съдружник).  

Ако намери, че искът е основателен, съдът прекратява дружеството и това се вписва служебно в Търговския регистър, след което се извършва ликвидация от назначен от съда ликвидатор (чл. 517, ал. 2, изр. V).  

Взискателят не е кредитор на дружеството. Той е кредитор на неограничено отговорния съдружник и може да се удовлетвори от неговия ликвидационен дял. Той не може да удовлетворение в ликвидационната процедура.  Това удовлетворяване трябва да стане в изпълнителното дело срещу длъжника-неограничено отговорен съдружник, а не в ликвидационната процедура. Тъй като правото на ликвидационен дял на неограничено отговорния съдружник възниква на практика едва след като се удовлетворят всички задължения на дружеството, в крайна сметка след удовлетворяване на кредиторите на дружеството може да не остане никакво имущество като ликвидационен дял.  
### Изпълнение върху дял на ограничено отговорен съдружник. 
Съгласно чл. 517, ал. 3, изр. I, когато изпълнението е насочено върху дял на ограничено отговорен съдружник, СИ връчва на дружеството изявлението на взискателя за прекратяване участието на длъжника в дружеството.  

В материалния закон (ТЗ) не е предвидено право на кредитора да прекратява участието на длъжника си ограничено отговорен съдружник в търговското дружество. В случая на чл. 517, ал. 3, изр. I е признато право на кредитора, в качеството му на взискател по принудителното изпълнение, да прекрати участието на длъжника ограничено отговорен съдружник в дружеството независимо от неговата воля и даже по-скоро против нея, което води и до неблагоприятни за него правни последици – прекратяване на участието му в дружеството. Макар и нормата да се намира в процесуалния закон, тя регламентира самостоятелно потестативно материално право на кредитора – взискател по принудителното изпълнение, по което той е наложил запор върху дружествения дял на съдружника. В същото време е регламентирал и реда на упражняване на това право – изявлението на взискателя се връчва на дружеството от СИ. 

След изтичането на три месеца СИ овластява взискателя да предяви иск пред окръжния съд по седалището на дружеството за неговото прекратяване (чл. 517, ал. 3, изр. II). От съпоставката на чл. 517, ал. 3, изр. II с чл. 398б, ал. 3, изр. IV от стария ГПК е видно, че искът не е за прекратяване на участието на ограничено отговорния съдружник в дружеството, а за прекратяване на самото дружество. В случая е признато, макар и в процесуалния закон, самостоятелно материално потестативно право на кредитора за прекратяване на дружеството, като е предвиден и съдебен ред в неговото упражняване. За легитимацията на взискателя да предяви иска по чл. 517, ал. 3 обаче е необходимо изрично постановление на СИ, с което да го „овласти“ да предяви иска.. 

Съдът отхвърля иска, ако се установи, че дружеството е изплатило на взискателя припадащата се на съдружника длъжник част от имуществото, определена съгласно чл. 125, ал. 3 ТЗ, или че вземането на взискателя е удовлетворено, независимо по какъв начин (чл. 517, ал. 3, изр. III). Нормата е съгласувана с чл. 517, ал. 3, изр. II, както и с чл. 235, ал. 3, според който съдът е длъжен да вземе предвид и настъпилите след предявяването на иска факти. 

Единият начин за избягване на прекратяването на дружеството е дружеството да изплати на взискателя припадащата се на съдружника длъжник част от имуществото съгласно чл. 125, ал. 3 ТЗ. Представеният баланс не обвързва СИ. Когато от проучването на имуществото /чл. 426, ал. 4/ СИ установи, че имуществото е по-голямо от представения баланс, представеният от дружеството баланс не го обвързва и той може да овласти взискателя да предяви иска по чл. 517, ал. 3 за прекратяване на дружеството. Касае се за спор за наличие на възможност Дл да получи ликвидационен дял, който спор е материалноправен. СИ не може да разрешава правни спорове, поради което този спор ще се разгледа от съда в делото по конститутивния иск по чл. 517, ал. 3.  

Другият начин за избягване на прекратяването на дружеството, предвиден в чл. 517, ал. 3, изр. III, е дружеството да плати задължението на съдружника длъжник.  На основание чл. 74 ЗЗД се суброгира в правата на удовлетворения взискател. Ако намери, че искът е основателен, съдът прекратява дружеството и това се вписва служебно в Търговския регистър, след което се извършва ликвидация от назначен от съда ликвидатор (чл. 517, ал. 3, изр. IV). 

Взискателят на съдружника длъжник не е кредитор на дружеството. Следователно той не може да бъде удовлетворен в ликвидационната процедура (арг. чл. 267 ТЗ). Взискателят има право да се удовлетвори от посочения в чл. 271 ТЗ ликвидационен дял на съдружника длъжник. Заведеното изпълнително производство остава висящо пред съдебния изпълнител. Ето защо ликвидаторът би трябвало да предаде съответната част от останалото имущество, припадаща се на съдружника длъжник (т.е. неговия ликвидационен дял), на СИ.  

В чл. 517, ал. 4 се регламентира изпълнението върху всички дялове на длъжника в търговското дружество. Съгласно чл. 517, ал. 4, когато изпълнението е насочено върху всички дялове в дружеството , искът за прекратяването му може да бъде предявен след вписването на запора и без да се спазват изискванията на чл. 96, ал. 1 от Търговския закон, без връчването на изявление за прекратяване на дружеството или на участието на длъжниците в дружеството. Съдът отхвърля иска, ако се установи, че вземането на взискателя е удовлетворено преди приключването на първото заседание по делото. Ако прецени, че искът е основателен, съдът прекратява дружеството и това се вписва служебно в Търговския регистър, след което се извършва ликвидация. 

В хипотезата имаме особености и в предпоставките за предявяване на иска за прекратяване на дружеството: а) без приложението на чл. 96, ал. 1 ТЗ (вж. чл. 517, ал. 1); без връчване на изявление за прекратяване на дружеството (вж. чл. 517, ал. 2) или за прекратяване на участието на съдружника в дружеството (чл. 517, ал. 3). Не отпада обаче необходимостта от овластяване на взискателя от СИ за предявяването на иска за прекратяване на дружеството. За целта той трябва да издаде нарочно постановление. То е абсолютна процесуална предпоставка за допустимостта на иска.  

Друга особеност на хипотезата на чл. 517, ал. 4 е, че възможността да се избегне прекратяването на дружеството е свързана с удовлетворяването на изпълняемото вземане най-късно до приключването на първото заседание по делото  

В исковия процес за прекратяването на дружеството по чл. 517, ал. 2, 3 и 4 не може да се разглежда спорът за съществуването на вземането, чието принудително изпълнение се цели с предприетия изпълнителен способ. Смятам обаче, че дружеството има правен интерес от предявяването на отрицателен установителен иск по чл. 124, ал. 1 и по реда на обезпечителния процес има правната възможност да иска спиране на исковото производство по прекратяване на дружеството (чл. 517, ал. 2, ал. 3).
## **Изпълнение върху обособена част от предприятие.** 
С измененията на ГПК от 2017 г. (ДВ, бр. 86/2017 г.) в чл. 517а се предвиди изпълнение върху обособена част от предприятие. Постановено е, че по искане на взискателя изпълнението може да бъде насочено и върху обособена част от предприятие по смисъла на § 1а от ДР на ТЗ. Продажбата на обособена част се извършва по реда на публичната продан на недвижим имот. Разпоредбата не е добре обмислена и създава основа за противоречива практика. Съгл. § 1а от ДР на ТЗ обособена част от предприятие по смисъла на ТЗ е организационна структура, която може самостоятелно да осъществява стопанска дейност (магазин, ателие, кораб, цех, ресторант, хотел и други подобни). В чл. 15, ал. 1 ТЗ предприятието е определено като съвкупност от права, задължения и фактически отношения. Стриктно погледнато, би могло да се приеме, че съдебният изпълнител на осн. чл. 517а би трябвало да продава обособена част от предприятие по смисъла на § 1а ПЗР на ТЗ като съвкупност от права, задължения и фактически отношения, като организационна структура, която може самостоятелно да осъществява стопанска дейност, в т.ч. например отношенията с доставчици при продължителни договори, банката при отпуснати целеви кредити, отнасящи се за вещи, включени в тази организационна структура, наречена обособена част от предприятие. Трудно бихме могли да си представим как съдебният изпълнител ще продава задължения и фактически отношения. Трудно бихме могли да си представим възможност съдебният изпълнител да обвърже трети лица, сключили договори с длъжника, с купувача на обособената част. Целта на съставителите на текста, според участвали в работната група по нейното създаване съдебни изпълнители, е по-скоро да се постигне възможност за продажба на съвкупности от недвижими и движими вещи.  

Понятие съвкупност от вещи няма във вещното право. Терминът съвкупност се използва само в ЗОЗ (чл. 4, ал. 1, т. 8 ЗОЗ). Това обаче не означава, че ГПК урежда изпълнението върху съвкупности от вещи, каквато възможност е уредена в ЗОЗ. Вече знаете за съвкупността по ЗОЗ кат динамична величина /Тези неща ги знаете от търговското право, а и аз ги разгледах при езпълнение върху „съвкупности и групи от вещи“, така че препращам на там. Вижте пак чл. 8 ЗОЗ; чл. 10 ЗОЗ чл. 20, ал. 2 ЗОЗ/  

В случая на чл. 517а съвкупността от недвижими и движими вещи, за каквато говорят съставителите на текста, би могла да се разбира като статично определено множество от недвижими и движими вещи.

Съгласно чл. 517а, изр. 1 взискателят е този, който трябва да поиска от СИ дали функционално свързаните помежду си недвижими и движими вещи, които могат да служат за обособяването на обособена част от предприятие, да се продават заедно като обособена част от предприятие по смисъла на чл. 517а, или като отделни вещи. На осн. чл. 18 ЗЧСИ обаче той би трябвало да може да възложи на ЧСИ да определи начина на изпълнение и в този случай той може да определи обекта на продажбата. С оглед целта на изпълнителния процес за удовлетворяване на вземането и изискването на чл. 442а за съразмерност, трябва да се отчетат: възможната продаваемост като отделни вещи или като обособена част от предприятие по смисъла на чл. 517а; цената, която може да се получи в двата случая.  

Каквато и да е целта на съставителите на чл. 517а обаче, следва да се има предвид и разпоредбата на чл. 123 КТ. В чл. 123, ал. 1 КТ е предвидено, че трудовото правоотношение с работника или служителя не се прекратява при промяна на работодателя в резултат на: преминаване на обособена част от едно предприятие към друго (т. 4); смяна на собственика на предприятието или на обособена част от него (т. 6); преотстъпване или прехвърляне на дейност от едно предприятие на друго, включително прехвърляне на материални активи (т. 7). Съгл. чл. 123, ал. 2 КТ в случаите по ал. 1 правата и задълженията на работодателя прехвърлител преди промяната, които произтичат от трудовите правоотношения към датата на промяната, се прехвърлят на новия работодател приобретател. Съгл. чл. 123, ал. 4 КТ за задълженията към работника или служителя, възникнали преди промяната по ал. 1, отговарят солидарно работодателят прехвърлител и работодателят приобретател. На практика би могло да се извърши продажба на активи, включващи недвижими и движими вещи на нефункционираща обособена част от предприятие. 

В чл. 517а не е предвидена обезпечителната мярка, която да се налага върху обособена част от предприятие, обект на изпълнението по чл. 517а. Ако целта на съставителите на текста е била чрез предвидения тук способ да се продава множество от недвижими и движими вещи, които са функционално свързани помежду си, така че с тях да може да се осъществява самостоятелна търговска дейност със значението на обособена част от предприятие по смисъла на § 1 от ДР на ТР, то следва да се има предвид, че в това множество се включват недвижими и движими вещи. Затова би трябвало върху недвижимите вещи да се наложи възбрана, а върху движимите вещи – запор. 

Съгл. чл. 517а, изр. 2 продажбата на обособена част се извършва по реда на публичната продан на недвижим имот. Тъй като в случая става дума, макар и за функционално свързани помежду си, движими и недвижими вещи, с оглед на придобивното основание за недвижимите вещи то е деривативен способ за придобиване (чл. 499), а за движимите вещи – оригинерен способ за придобиване (чл. 474, ал. 5 във вр. с чл. 482), макар и да са продадени по реда на публичната продан.
## **Изпълнение върху права на длъжника върху обекти на индустриална собственост.**
Този изпълнителен способ за принудително изпълнение на парични вземания, който за първи път се регламентира в създадената със ЗИДГПК от 2017 г. (ДВ, бр. 86/2017 г.), глава 45 „а“ „Изпълнение върху права върху обекти на индустриална собственост на длъжника“. Тази уредба е създадена, за да отговори на нуждите на практиката за нормално провеждане на принудително изпълнение върху права на длъжника върху обекти на индустриална собственост , които са имуществени права на длъжника. В чл. 518а е постановено, че изпълнението може да бъде насочено върху правото върху марка, патент, полезен модел, промишлен дизайн, топология на интегрална схема и сертификат за сорт растение и порода животно. Уредбата е много пестелива, а на места и противоречива.  

В чл. 518а, ал. 2 е постановено, че за обезпечаване вземането на взискателя съдебният изпълнител може да наложи запор върху правото на длъжника върху съответния обект на индустриална собственост, който се вписва в държавния регистър, воден за съответния обект. Касае се всъщност за обезпечителна мярка, която е за обезпечаване на принудителното изпълнение на вземането..Затова, когато се използва регламентираният в глава 45а на ГПК изпълнителен способ, съдебният изпълнител трябва да наложи запор върху правото, върху което е насочено принудителното изпълнение. В чл. 518а, ал. 1 е постановено, че запорът се вписва в държавния регистър, воден за съответния обект. Затова СИ трябва да изпрати запорно съобщение до Патентното ведомство. Патентното ведомство трябва веднага да впише запора в държавния регистър, воден за съответния обект. 

В чл. 518а, ал. 3 е постановено, че запорът има действие по отношение на притежателя на обекта или лицензополучателя на изключителна лицензия от датата на получаването на запорното съобщение. Тази разпоредба е тясно свързана с въпроса кому трябва да се изпрати запорно съобщение. В текста прави впечатление използването на съюза „или“. Според мен (В. П.) винаги трябва да се изпраща съобщение за запора на длъжника притежател на правото на индустриална собственост, като страна той е страна длъжник в изпълнителния процес. При наличие на учредена изключителна лицензия трябва да се изпрати запорно съобщение и на лицензополучателя с изключителна лицензия. 

Запорът е върху правата на длъжника върху обекти на индустриална собственост. Ако тези права са обременени с договор за изключителна лицензия, запорът има действие и по отношение на изключителния лицензополучател, но само доколкото не може да учредява нови договори за сублицензия. Не може да има принудително изпълнение върху лицензионни права. Когато лицензията е вписана преди запора, тя е противопоставима на взискателя и на купувача от публичната продан на правото на длъжника, обект на индустриална собственост. Лицензията, която е вписана след вписването на запора, е непротивопоставима на взискателя и на купувача от публичната продан на правото на длъжника, предмет на индустриална собственост.

В чл. 518а, ал. 3 е постановено, че запорът има действие по отношение на третите лица - от датата на вписване на запора в държавния регистър, воден за съответния обект (чл. 518а, ал. 3).  

По арг. на чл. 452, чл. 453, т. 1 и 5ГПК . вписаният в съответния регистър запор е противопоставим по отношение на всички трети лица, каквито без всякакво съмнение са всички трети лица, който биха сключили сделка с длъжника за придобиване на неговите права - индустриална собственост, върху които е вписан запор, респ. за учредяване на лицензия върху тях. Сключените от длъжника след вписването на запора сделки за прехвърляне на правото на длъжника, обект на индустриална собственост, респ. за учредяване на лицензия върху този обект, са непротивопоставими на взискателя, а и на купувача от публичната продан. Затова, ако след вписването на запора в държавния регистър, който се води за съответния обект на индустриална собственост на длъжника, в Патентното ведомство постъпи заявление за вписване на такава сделка, Патентното ведомство трябва да постанови акт, с който да откаже вписването на договора.  

Производството по вписване на нормативноустановените обстоятелства в Държавния регистър, което се води за съответния обект на индустриална собственост, е охранително-регистърно производство. Актът, с който се уважава искането за вписване, не подлежи на обжалване. Актът, с който се отказва вписването, подлежи на обжалване пред административните съдилища по реда на АПК (чл. 50 ЗМГО; чл. 49 ЗПД; чл. 28, ал. 2 ЗТНИС; чл. 50 ЗЗНСПЖ; чл. 59 ЗПРПМ, а не по реда на ГПК (чл. 538 ГПК), както е при другите регистърни производства.  

Патентното ведомство няма право на преценка при вписване на запори, когато това е поискано от съдебен изпълнител относно законосъобразността на запора.Смятам обаче, че когато обектът на индустриални собственост не е вписан във водения от Патентното ведомство регистър, или като притежател на правото върху този обект в регистъра е вписано друго лице, а не длъжникът, Патентното ведомство не само може, но и трябва да откаже да впише запора. Съдебният изпълнител е длъжен преди налагането на запора да направи надлежна проверка в Патентното ведомство за вписванията във водения от това ведомство регистър, релевантни за запора.  

Ако Патентното ведомство е постановило отказ за вписване на запора, съдебният изпълнител има право да обжалва този отказ, защото той е субектът, който прави искане до ведомството за вписването на запора. В това отношение важат в пълна мяра съображенията и постановеното в т. 8 на ТР № 7 от 25.04.2013 г. по тълк. д. № 7/2012 г., ОСГТК на ВКС относно за легитимацията съдебният изпълнител да обжалва отказа на съдията по вписванията, постановен по негова молба за вписването на възбраната.  

В чл. 518а, ал. 1 изр. 2-ро е постановено, че продажбата на тези права се извършва от съдебния изпълнител по реда на публичната продан на недвижим имот по ГПК, като началната цена се определя по реда на чл. 468 и 485. По отношение на началната цена разпоредбата е доста неясна и вътрешно противоречива. Както видяхме в темите за изпълнение върху движима вещ и върху недвижим имот, при измененията на нормите относно оценката и началната цена, законодателят при приемането на ЗИДГПК (ДВ, бр. 86/2017 г.) първо измени чл. 485 и после чл. 468, като създаде различни правила за определяне и оспорване на оценката, както и за определяне на началната цена. При това чл. 468 и чл. 485 се отнасят до определяне на оценката, и после на началната цена. Преди изменението на цитираните норми през 2017 г. (ДВ, бр. 86/2017 г.) за реда за определяне на оценката, чл. 485 препращаше към чл. 468. Като се има предвид спецификата на правата върху обекти индустриална собственост, смятам, че е задължително и наложително назначаването на лицензиран оценител или вещо лице, които имат специални знания за изготвянето на тази оценка. Съобщаването на изготвената от лицензирания оценител, респ. вещо лице, оценка и нейното оспорване също трябва да бъдат по реда на чл. 485, ал. 2. Затова чл. 518а, ал. 1 изр. 2-ро търпи поправително тълкуване в полза на прилагането на чл. 485 . 

Съществува разлика между началната цена, от която да започне наддаването /сравни чл. 485, ал. 4 и чл. 468, ал. 1 , изр. 2-ро . С оглед на обстоятелството, че е предвидено продажбата да става по реда на публичната продан, началната цена за продажбата на посочените в чл. 518а, ал. 1 обекти на индустриална собственост, би трябвало да бъде определена съобразно правилото на чл. 485, ал. 4 – 80% от оценката. 

Въз основа на изложеното смятам, че за да се избегне противоречива съдебна практика, е наложително час по-скоро, законодателят да прецизира разпоредбата за определянето на оценката на посочените в чл. 518а, ал. 1, изр. 1 права на длъжника, обекти на интелектуална собственост, както и определянето на началната цена, от която да започне наддаването, а не да се ограничава във вътрешно противоречивото препращане към чл. 468 и чл. 485.  

В чл. 518а, ал. 1, изр. 2-ро е постановено, че продажбата на посочените в чл. 518а, ал. 1, изр. 1-во права на длъжника, обект на индустриална собственост, се продават по реда на публичната продан на недвижим имот.  

Тъй като в случая не се касае за вещ, опис на имущественото право, такъв, какъвто се прави на недвижимия имот (чл. 484, ал. 1), не би могъл да се прави. Самото съдържание на правото обаче трябва да бъде описано, а така също и има ли върху това право други наложени запори или учредени залози, а също и учредени лицензии.  

При препращането към реда за публична продан на недвижими имоти нищо не е казано за съдържанието на обявлението. Прилагането на чл. 487, ал. 1 трябва да бъде съобразено със спецификата на тези права, като бъдат описани правото, неговият носител, номерът на регистрация на съответния обект, вписани в съответния държавен регистър, вписаните в този регистър преди вписването на запора залози или други запори по други дела, както и учредени и вписани преди вписването на запора лицензии.  

Съгл. чл. 487, ал. 2 обявлението за публичната продан на недвижим имот се поставя на съответните места в канцеларията на частния съдебен изпълнител, в сградата на районния съд, в общината или кметството по местонахождението на имота, на самия имот и се публикува на интернет страницата на окръжния съд по местоизпълнението, и то най-малко един ден преди посочения в обявлението ден за започване на проданта. Очевидно е, че не може да се постави обявление върху самото право по чл. 518а, ал. 1, изр. 1-во, защото то няма местонахождение, каквото има недвижимия имот. Би било добре да се предвиди, че обявлението се поставя и в сградата на Патентното ведомство, което води съответният държавен регистър, а също и на неговата интернет страница.  

Правилата за наддвавачите, наддвавателните предложения, процедурата за наддаването, обявяването на купувача, плащането на цената, възлагателното постановление, възможностите за обжалване и влизането му в сила, са приложими в пълна мяра в изпълнителния способ по чл. 518а по силата на препращащата норма на чл. 518, ал. 1, изр. 2-ро. Спецификата на посочените в чл. 518а, ал. 1 не създава пречки за тяхното приложение.  

В чл. 518а, ал. 4 е постановено, че продажбата се вписва в държавния регистър по искане на купувача или съдебния изпълнител, към което се прилага заверен препис от влязлото в сила постановление за възлагане. Вписва се прехвърлянето и специално името и адреса на новия притежател и датата на вписването. Влязлото в сила постановление се прилага, като Патентното ведомство на Република България поддържа и съхранява досиета за отделните обекти на индустриална собственост. В чл. 518а, ал. 4 е постановено е също, че на новия притежател се издава удостоверение. То се издава от Патентното ведомство. 

Освен това във връзка с чл. 518, ал. 5, втората хипотеза, следва да се има предвид, че когато специалният закон предвижда действието на прехвърлянето на права да настъпва от публикацията в официалния бюлетин на Патентното ведомство, прехвърлянето трябва да бъде публикувано в този бюлетин. 

Макар и нищо да не е посочено в чл. 518а, поради естеството на правата по чл. 518, ал.1, изр. 1 публичната продан на тези права е деривативативен способ за тяхното придобиване. Купувачът от публичната продан не може да стане техен притежател, ако длъжникът не е бил техен притежател при вписването на запора. Освен това на купувача са противопоставими и лицензиите, учредени върху обекта, индустриална собственост на длъжника, и вписани в държавния регистър, който се води за този обект преди вписването на запора.  

Затова при проучването на имуществото и налагането на запора съдебният изпълнител трябва да направи надлежна справка в държавния регистър, воден за съответния обект на индустриална собственост. Затова Патентното ведомство трябва след като е получил запорното съобщение, веднага да впише запора  и след като е вписан запор, да откаже вписване на сделки на длъжника за прехвърляне на правото върху обекта, индустриална собственост на длъжника, както и за учредяване на лицензия дори и когато сделката е сключена преди вписването на запора.  

В чл. 518а, ал. 5 е постановено, че продажбата има действие по отношение на трети лица от датата на вписването му в държавния регистър, воден за съответния обект, когато специалният закон предвижда действието на прехвърлянето на права да настъпва от публикацията. Публикацията се прави в официалния бюлетин на Патентното ведомство. 

Нормата относно вписването в държавния регистър се нуждае от прецизиране. Вписва се прехвърлянето, което е извършено с влязлото в сила постановление за възлагане, вписват се името и адресът на новия притежател на правото (влязлото в сила постановление за възлагане се прилага в досието, а удостоверението се издава от Патентното ведомство на новия притежател на правото) и датата на вписването. 

Постановено е, че продажбата има действие по отношение на трети лица от датата на вписването му, воден за съответния обект в държавния регистър, воден за съответния обект, освен когато специалният закон предвижда действието на прехвърлянето на права да настъпва от публикацията.Трябва да се отчете обаче и непротивопоставимостта на сключените от длъжника след вписването на запора сделки за прехвърляне на правото на длъжника, обект на индустриална собственост, респ. за учредяване на лицензия върху този обект, която непротивопоставимост следва по силата на закона (арг. чл. 452и чл. 453, т. 1 и 5, ТР № 4 от 11.03.2017 г. по тълк.д. № 4/2015 г. на ОСГТК на ВКС). Затова Патентното ведомство след налагането на запора няма да бъде вписва сделка за прехвърляне на правото на длъжника, обект на индустриална собственост, респ. за учредяване на лицензия върху този обект. 

Съгл. чл. 518,а, ал. 6 при изпълнение върху обекти на индустриална собственост съответно приложение намират правилата на чл. 21 от Закона за марките и географските означения (ЗМГО), чл. 4 от Закона за патентите и регистрацията на полезните модели (ЗПРПМ), чл. 24 от Закона за промишления дизайн (ЗПД), чл. 19 от Закона за топологията на интегралните схеми и чл. 6 от Закона за закрила на новите сортове растения и породи животни (ЗЗНСРПЖ).  


