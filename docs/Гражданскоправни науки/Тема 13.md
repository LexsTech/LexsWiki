---
title: Тема 13
---

# **Правни сделки. Понятие. Отлика от други юридически факти. Видове сделки. Съдържание и форма на сделките. Тълкуване. Търговски сделки - понятие и видове.**

## **Аудио лекция**
   <div class="ready-player-1">
        <audio crossorigin>
            <source src="https://raw.githubusercontent.com/LexsTech/LexsWiki/raw/main/audio/%D0%93%D1%80%D0%B0%D0%B6%D0%B4%D0%B0%D0%BD%D1%81%D0%BA%D0%BE%D0%BF%D1%80%D0%B0%D0%B2%D0%BD%D0%B8%20%D0%BD%D0%B0%D1%83%D0%BA%D0%B8/%D0%A2%D0%B5%D0%BC%D0%B0%2013.mp3" type="audio/mpeg">
        </audio>
    </div>

## **Понятие за правна сделка**
**Определение** - правната сделка е правомерен ЮФ на ЧП, който има за свой съществен елемент едно или повече взаимно свързани волеизявления на частноправни субекти , насочени към пораждане, изменение или прекратяване на гражданскоправни  последици, чиито вид и съдържание се определя от тези волеизявления. Tеоретична абстракция, обединяваща общите признаци на една от най-важните групи ЮФ на ЧП, намира приложение във всички частноправни отрасли. В действащото у нас законодателство не се съдържа легална дефиниция на правната сделка. Понятието е заимствано от немския термин Geschaeftung.
### Уредба на сделките в ЗЗД
Сега действащият ЗЗД по традиция урежда общи правила за договорите (чл. 8-43 ЗЗД) и с една единствена обща разпоредба използва техниката на съответното препращане, за да разпростре общите правила относно договорите и върху едностранните сделки (чл. 44). Липсват правила относно многостранните договори и сделките решения. На практика родовите белези на понятието правна сделка като ЮФ на ГП се извличат de lege lata от правилата за договорите и едностранните сделки като два от видовете сделки по нашето законодателство. Първата важна разпоредба е чл. 8, ал. 1 ЗЗД, която дефинира договора като съглашение между две или повече лица. Това определение възпроизвежда старата дефиниция за понятието договор по отменения ЗЗД. Що е съглашение? Смисълът на понятието съглашение извличаме чрез тълкуване на чл. 13 и 14 ЗЗД, които уреждат пътя за постигане на съглашението. Тълкуването им води до извода, че договорът представлява съвпадение по съдържание на волеизявленията на две или повече лица, с които се цели пораждане, изменение или прекратяване на правни последици. На свой ред чл. 44 ЗЗД (Правилата относно договорите намират съответно приложение към едностранните волеизявления в случаите, в които законът допуска те да пораждат, изменят или прекратяват права и задължения) определя едностранните сделки като едностранни волеизявления и те са numerous calusus .
### Родови белези (признаци) на правната сделка
Извличат се от правилата за договорите и едностранните сделки – чл. 8(1) ЗЗД във връзка с чл. 44 ЗЗД във връзка с чл. 13 и чл. 14 ЗЗД. От систематичното тълкуване на тези 4 норми се извлича дефиницията:

Правната сделка представлява съвпадение по съдържанието на волеизявления на две или повече лица, с което се цели пораждането, изменението, прекратяването на гражданскоправни последици.

Всяка сделка е  правомерен ЮФ, тъй като законодателят изрично я допуска, урежда реда за нейното сключване и изискванията за нейното съдържание. По естеството си този ЮФ представлява едно или повече волеизявления на гражданскоправен субект. Тези волеизявления се правят от лица, които не действат в качеството на носители на империум, а действат като равнопоставени участници в гражданския оборот. - Дори и да имат публични правомощия, сключвайки сделка като ЮФ на ГП, те не действат като носители на тези публични властнически правомощия, те действат в качеството си на субекти на ГП. Властнически волеизявления са от типа на съдебните решения, съдебните определения, административните актове, нотариалните удостоверявания (по чл. 569 ГПК), нормативните актове по чл. 1а ЗНА, но никое от тях не може да се определи като сделка поради обстоятелството, че субектът е носител на властнически публични правомощия. Волеизявлението винаги е насочено към пораждане, изменение, прекратяване на гражданскоправни последици. Чрез волеизявленията страните определят съдържанието и вида на правните последици.

**Извод**: за да е налице ГП сделка като ЮФ на ГП, тя трябва да поражда, изменя, прекратява граждански субективни права и задължения на субекти на ЧП. Важно за ГП сделки е, че те винаги определят съдържанието на ГП последици, към които са насочени.

Волеизявление - представлява съзнателно осъществен волеви акт на субект на ГП, с който той изразява желание да настъпят определени гражданскоправни последици. Волеизявлението предпоставя наличието на правно валидна воля, затова като обща предпоставка за действителността на сделките се изисква субектът да е дееспособен. Когато волеизявленията са на две или повече лица трябва да са взаимно свързани и да има съвпадение в съдържанието им. Да са взаимно свързани означава да се припокриват и да са юридически свързани.  Волеизявлението като есенциален елемент на сделката предпоставя по хипотеза наличието на правновалидна воля у субекта, поради което обща предпоставка за действителността на всички сделки е изискването лицето, което ги сключва, да е дееспособно.

Като външно обективиран волеви акт волеизявлението се предшества от вътрешни психически изживявания, които довеждат до формирането на волево решение на лицето да извърши необходимото, за да възникнат определени правни последици. Психическите преживявания, както и мотивационния процес, са правно ирелевантни. Мотивът за сключване на сделка в ГП има правно значение само в изрично посочените от закона случаи. Те са два и са свързани с безвъзмездни сделки:

- чл. 226(3) ЗЗД – договор за дарение е нищожен, ако мотивът е противен на закона или добрите нрави. 

- чл. 42, б „в” ЗН – когато мотивът, поради който единствено е направено разпореждането, е противен на закона, на обществения ред или на добрите нрави, завещателното разпореждане е нищожно. 


Извод: Мотивът има правно значение при безвъзмездни разпоредителни сделки inter vivas и mortis causa. 
### Видове волеизявления: волята винаги трябва да е изразена така, че да е ясна.
Изрични: извършат се чрез изрични думи, жестове. Конклудентни: по подразбиране; чл. 49, ал 2 ЗН урежда приемането на наследство с конклудентни действия, които несъмнено изразяват волята на лицето да настъпят определени правни последици. („Приемане има и когато наследникът извърши действие, което несъмнено предполага неговото намерение да приеме наследството, или когато укрие наследствено имущество. В последния случай наследникът губи правото на наследствен дял от укритото имущество.”). Изричните и конклудентните волеизявления имат равно значение в ГП;

От конклудентните действия трябва да се разграничи мълчанието. В ГП мълчанието е приравнено на съгласие само в изрично посочени случаи. Иначе е липса на волеизявление. Според чл. 292 ТЗ мълчанието е равнозначно на приемане. (292. (1) Предложението до търговец, с когото предложителят е в трайни търговски отношения, се смята за прието, ако не бъде отхвърлено веднага. (2) При отхвърляне на предложението по ал. 1 търговецът е длъжен да пази изпратеното му за сметка на предложителя, освен ако не е обезпечен за разноските или ако пазенето му причинява неудобства, по-големи от обичайните”)

**Според необходимостта от адресирането им**

Волеизявления с адресат: те са такива волеизявления, които се нуждаят от получаване от определен субект, за да породят правно действие – например предложение за сключване на договор. Те от своя страна се разделят на непосредствени и посредствени – в зависимост от това дали се извършват в присъствието на адресата им или чрез използване на различни технически средства. 

Волеизявления без адресат: Става въпрос за в, които не се нуждаят от адресиране, за да породят правно действие – например отказът от право на собственост върху движима вещ чрез унищожаването ѝ. 

Волеизявления нуждаещи се от разгласяване: изискване с оглед гарантиране на правната сигурност – приемане и отказ от наследство. 

**Според значението им за определяне на правните последици:** 

Главни волеизявления – определят съгдържанието на правните последици, които пораждат. При сделка скл от непълнолетно лице със съдействието на единия му родител – в на непълнолетното лице е главно. 

Добавъчни волеизявления – имат обуславящо действие. При сделка сключена от непълнолетно лице със съдействието на единия му родител – волеизявлението на родителя е добавъчно.
### Правни последици, които пораждат сделките 
Волеизявлението не само поражда правните последици, но чрез него участниците в сделката определят съдържанието на тези последици. Правните сделки са тези правни явления, чрез които частноправните субекти упражняват своята автономия в частноправната област в границите, установени в закона – доколкото техните волеизявления не нарушават повелителни правни норми и добрите нрави – чл. 9 ЗЗД. 

Правните последици могат да се проявят в няколко насоки:

- Пораждане на субективни права и правни задължения; 

- Изменение на породените вече правоотоншения в ЧП – например договор за удължаване на падежа на задължение  за връщане на дадена в заем парична сума;

- Съхраняване на породени правоотношения;

- Прекратяване или отмяна с обратна сила на породени правоотношения – например прекратяване на наемно правоотоншение с едностранно предизвестие по чл 238 ЗЗД; разваляне на двустранен договор по чл 87, ал 1 и 2 ЗЗД;

- Погасяване на субективни права;


Възможно е една и съща сделка да породи едновременно два или повече различни вида правни последици, например да прекрати едно праввотношение и да породи друго като новационния договор, споразумението за даване вместо изпълнение.

Важна характеристика на правните последици, които сделките пораждат е, че те са желани от страните по ПО. Не е задължително обаче сделката да породи само такива правни последици. Възможно е в редица случаи да настъпи и правно действие, което страните не са уговорили, например отговорността за недостатъци при продажбата.
## **Разграничение от други ЮФ**
### Гражданскоправна сделка и юридическа постъпка
**Общото**: и двете са правомерни действия на субекти на ГП. Това са 2 вида ЮФ на ГП, по чието проявление се пораждат, изменят или прекратяват правни последици. 

**Разлики**: юридическите постъпки се различават от сделките по това, че 

Не се предприемат с цел да се породят съответните последици. Последиците се пораждат по силата на изрични правни норми, независимо от това дали лицата, които ги извършват, желаят или не тяхното настъпване. 

Субектите, които извършват юридическите постъпки не определят съдържанието и вида на правните им последици. Примери за юрид. постъпка: създаването на авторска творба, изработването на нова вещ, присъединяването на една движима вещ към друга (чл. 94-96 ЗС)

При по-голямата част от юридическите постъпки законът не изисква субектът да е дееспособен, а при сключването на сделки това е изискване , за да са действителни – чл. 26 и чл. 27 ЗЗД. При някои юридически постъпки като водене на чужда работа без пълномощно, е необходимо субекта да е дееспособен поради спецификата. 

Правна уредба на юридическите постъпки. Поради липса на ГК у нас липсват общи правила за юридическите постъпки като ЮФ на ГП. Поради голямото им разнообразие те са регламентирани в различни граждански закони – ЗС, ЗАПСП, ЗЗД, ЗПРПМ. 

За неуредените в спец. закони въпроси, свързани с юридическите постъпки, теорията приема, че по аналогия се прилагат общите правила за договорите в  ЗЗД: чл. 8 – чл. 43. 
### ГП сделки и ЮФ на ПП с гражданскоправни последици
Гражданскоправната сделка трябва да се разграничава от онези ЮФ на ПП, които съдържат волеизявления на субект с властнически компетенции и пораждат гражданскоправни последици. 

Примери за ЮФ на ПП с гражданскоправни последици:

- решение на поземлената комисия по чл. 5 ЗСПЗЗ => ИАА с вещноправни последици; 

- съдебни решения по уважени конститутивни искове като тези по чл. 19(3) ЗЗД, чл. 33(2) ЗС; 

- постановления на съдия-изпълнител по чл. 496 ГПК за възлагане на имот на купувач след процедура по публична продан; (много добър пример).


За разлика от сделките изброените в примерите актове представляват акт на компетентен държавен орган и по същността си са властнически актове, издадени при упражняване на публични правомощия за разлика от гражданскоправните сделки, които се сключват от лица, които са равнопоставени. 
### Гражданскоправни сделки и търговски сделки
Понятието за търговска сделка е легално. Извлича се от чл. 286(1)(2) ТЗ => установява 2 нормативни критерия за категоризиране на сделка като търговска:

Формален критерий (обективен): чл. 286(2) във връзка с чл. 1(1), т.1-т.15 ТЗ;  търговски са сделките, изброени в чл. 1(1) без оглед на това кой ги сключва. Това е категорията на абсолютните търг. сделки. Те са законоустановени и изчерпателно изброени. 

Материален критерий (субективен): извлича се от чл. 286(1) ТЗ; според него „търговска е сделката, сключена от търговец, която е свързана с упражняваното от него занятие”. Това не са абсолютни търговски сделки, но щом се сключват от търговец във връзка с упражняваната от него дейност, те стават търговски – относителни търговски сделки. Наричат се и презумптивни, защото ал. 3 установява оборимата презумпция, че при съмнение се счита, че извършената от търговеца сделка е сключена във връзка с дейността му. Относителните търговски сделки се основават на презумпции. 
## **Видове правни сделки**
Съществуват различни класификации на ГП сделки. Има различни класификационни критерии и в зависимост от критерия съществуват и различни ГПС (гр. пр. сделки). В основата на всеки класификационен критерий стои определен правен признак.

### Първи класификационен критерий – броя участници
В зависимост от броя и характера на волеизявленията, които трябва да направят страните, участващи в сделката, за да настъпят гражданскоправните последици различаваме:

- Едностранни; 

- Двустранни;

- Многостраннни; 

- Сделки-решения;


**Едностранни правни сделки**

При едностранните е необходимо само едно волеизявление. Това важи и за едностранните сделки, които се нуждаят от приемане. При адресираните ФС се изчерпва с волеизявлението на субекта, но за да се осъществят правните последици сделката трябва да бъде доведена до знанието на дадено лице. Класическа адресирана едностранна правна сделка е припознаването на извънбрачно дете по чл. 64 СК. Новото българско законодателство не допуска припознаване чрез завещание. На основата на чл. 44 ЗЗД се поддържа, че едностранните волеизявления пораждат правни последици само когато правни норми допускат това, т.е са numerous calusus. Примери за едностранни правни сделки са:

- упълномощаването (чл. 36-43 ЗЗД), - адресирана 

- завещанието (чл. 13 ЗН),

- отказ от право на собственост (чл. 100 ЗС) 

- волеизявление за разваляне на едностранен договор по чл. 87, ал. 1 ЗЗД,

- ` `приемане и отказ от наследство (чл. 47, 48, 49, 50, 52 ЗН), 
- менителниците, записите на заповед и пр., 

- потвърждаване на унищожаеми сделки по смисъла на чл. 35 ЗЗД, 

- компенсация на насрещни вземания (чл. 104 ЗЗД).


За всички тях действащото законодателство съдържа особени правила, а за неуредениете от закона въпроси чл. 44 ЗЗД препраща към правилата относно договорите чл. 8- 43 ЗЗД като се съобрази спецификата на отношенията.  

**Двустранни правни сделки – Договори**

Легална дефиниция за „договор”- чл. 8(1) ЗЗД – „Договорът е съглашение между две или повече лица, за да се учреди, измени или унищожи една правна връзка между тях.” > ФС на договорите винаги включва две или повече насрещни взаимосвързани волеизявления на различни правни субекти. Договорът винаги е двустранна сделка!!!

С оглед на съдържанието на техните правни последици договорите се делят на:

Едностранни договори: Едностранният договор е винаги двустранна сделка. Деленето на договорите на едностранни и двустранни е в зависимост от съдържанието на техните правни последици. Eдностранните пораждат правни задължения само за едната страна по правоотношението или изобщо не пораждат правни задължения, а само субективни права за другата страна по правоотношението. Такива са договор за заем за послужване,  за дарение, за влог.

Двустранни договори: при двустранните възникват права и задължения за двете страни. При двустранните договори е характерна т.нар. синалагма (синалагматична връзка) – едната страна се задължава, защото другата го прави. Такива са повечето облигационни договори: продажба, наем, договор за изработка, договор за превоз, договор за замяна. Класически едностранен договор е заемът за послужване, договорът за влог и договорът за дарение. В случаите, при които от едностранния по дефиниция договор възникват задължения и за другата страна по договора, той конвертира в несъвършен двустранен.

Несъвършени двустранни договори: са онези едностранни договори, при които при разваляне на задължението bona fide са били признати допълнителни искове – обратен иск на длъжника към кредитора. Длъжникът по заем за послужване е само длъжник, но ако вещта му причини вреди от скрити недостатъци, за които заемодателят е знаел, длъжникът може да се защити. Длъжник по този договор може да иска и заплащане на направени извънредни разноски за запазване на вещта. И двата иска не са свързани с волята на страните. Те произтичат от извъндоговорни източници – деликт и неоснователно обогатяване. Така е при мандатния договор, който по дефиниция е безвъзмезден. Съдържанието на обратния иск не се договоря и не следва от волята на страните, а от ОП. За несъвършените двустранни договори не се прилагат правилата на двустранните. При влога и поръчката правото допуска да се уговорят като възмездни. Ако се уговори възнаграждение те се превръщат в съвършени двустранни договори. Несъвършени са само онези едностранни договори, при които възниква обратен иск.

**Многостранни сделки**

При тях две или повече лица правят волеизявления, които са с еднакво съдържание или са взаимно свързани и са насочени към постигането на една обща цел.  

При многостранните договори не се говори за страни като при едностранните и двустранните договори, а за участници. При многостранните сделки не се поражда взаимни задължения за размяна на насрещни престации  (различно е от синалагмата). Разграничение между двустранен и многостранен договор се правни не с оглед броя на участниците, които правят волеизявление, а дали лицата правят насрещни волеизявления или еднакви волеизявления,  насочени към постигането на една обща цел. При многостранните договори участниците поемат задължение за извършване на имуществени вноски или за определено поведение, чрез което се осигурява постигането на общи цели. 

Типичен многостранен договор е договорът за дружество – чл. 357 и сл. ЗЗД. Учредителните договори за създаване на договорните ТД са БЕЗ изключение Многостранни!!! Дори и да са само 2-а съдружници, пак е многостранна сделка.

**Сделки решения** 

Това са  частноправни актове, които са волеизявления на органите на ЮЛ (спецификата). Примери: - решение на националния съвет на една политическа партия или решение на Общото Събрание на сдружение с нестопанска цел по ЗЮЛНЦ;

Предпоставка за постановяване на валидни решения  от колегиални органи е наличието на кворум - наличието на необходим брой лица, които трябва да присъстват, за да се вземе валидно решение. Най-важно за Сделките решения е необходимостта лицата, формиращи персоналния състав на органа, да направят определен брой еднакви по съдържание волеизявления („за” или „против”). За различните видове решения се прилагат две правила, които определят колко волеизявления са необходими за постановяване на решение. При принципа на единодушието е необходимо всички членове на органа да изявят воля за пораждане на правните последици. На нуждите на практиката в по-голяма степен отговаря принципът на мнозинството, който се прилага по-често при вземане на решения в областта на частното право. 
### Втори класификационен критерии: абстрактни или каузални 
В зависимост от това дали условие за действителност на сделката е тя да има кауза (основание, причина) или такова изискване не съществува делим сделките на каузални и абстрактни. (спорно деление)

Каузални сделки - за да са действителни, законът изисква наличието на кауза. Проблемът за наличието и отсъствието на кауза има практически смисъл само при т.нар. престационни сделки: продажба, дарение, наем, завещание и пр. Това са сделки, при които правните последици се изразяват в разместване на имуществото от патримониума на едната страна в патримониума на другата. Лицата, които искат да учредят дружество, могат да уговарят действията, които трябва да извършат, за да се подготви учредяването на дружеството).  Под кауза се разбира типичната непосредствена правна цел, която се преследва с тази имотна облага, така че да се постигне целеният ГП резултат. Примри за  каузи:

- acquirendi causa – да се придобие едно право. Тя е характерна за сделки, въз основа на които се придобива право срещу поемане на задължение за имуществена престация: продажба, замяна, прехвърляне на имот срещу право на гледане и тн.

- Credenti causa  - да се придобие едно облигационно право. Например договор за заем – правото на заемодателя да получи обратно заетата сума. 

- Donandi causa – безвъзмездното облагодетелстване на едно лице

- Testanti causa – при завещанията и тн.


При двустранните сделки задължението на всяка от страните си има кауза. Трябва да се прави отчетлива  разлика между мотив и кауза. Липсата на кауза влече нeдействителност.

Каузата в облигационното право (Конов).Каузата е основанието, причината на договора. Чл. 26, ал. 2 ЗЗД казва две неща:

- че са нищожни договорите, при които липсва основание;

- основанието се предполага до доказване на противното, т.е. има законоустановена оборима презумпция за наличието на основание;


Същност на каузата:

- Според немското учение каузата е типичната правна цел на сделката;

- Според френското – каузата е конститутивен елемент на договора;

- У нас  сякаш преобладава разбирането, че каузата е непосредствената и типична цел на договора. Няколко са по-често срещаните каузи – acquirendi (да се придобие едно право); credendi (да се придобие едно вземане – частен случай на първото); donandi (да се прехвърли безвъзмездно имущество); novandi (да се новира право) и др.; солвенди кауза? (datio in solutum)


!!! tip "Конов"

Каузата, основанието е икономическото, житейско отношение, чийто правен модел страните искат да създадат, поемайки права и задължения; (пр. уж е сключен договор за дружество, но волеизявленията са насрещни, а не успоредни и преследващи обща икономическа цел). Т.е. каузата е икономическата цел, която преследваме; икономическото обяснение на една операция; 

Абстрактни сделки в облигацията (Конов) - сделките, които не че нямат основание, но основанието не оказва влияние върху пораждането на правните последици. Каузалните сделки съдържат каузата в себе си, а абстрактните я намират отвън, в друго отношение, и затова могат да обслужват различни каузи.

!!! tip "Сарафов"

   Сарафов: При възгледа на Конов на практика се оказва, че ние нямаме абстрактни договори, защото всеки договор се явява каузален – има си основание. Това е причината, поради която в 13 въпрос в конспекта по облигационно не се говори за абстрактни договори, а за абстрактни сделки. Просто защото при възгледа на Конов не можеш да имаш абстрактен договор. Поради това абстрактните сделки ще бъдат само едностранните сделки: запис на заповед, чек, менителница. 

!!! tip "Конов"

​    Той приема, че цесията е абстрактен договор, но причината за това е в чл. 99(3) ЗЗД – изискването за писмено потвърждаване на прехвърлянето, защото чрез него ние започваме свободно да легитимираме правото си на вземане без да разкриваме каузата на договора (в името на какво е направено то). Павлова също приема, че цесията е абстрактен договор, но с различни аргументи. При нея тъй като не можем да фиксираме точно определена цел (3 цели), имаме абстрактен договор.

### Деление на каузалните сделки на възмездни / безвъзмездни
Класификационен критерий: Дали и двете страни по сделката получават имотна облага или само едната.

Възмездни каузални сделки:  всяка страна получава някаква имотна облага, срещу която дава или се задължава да даде насрещна имотна облага. 

Икономическата равностойност на престациите се определя съобразно уговореното м/у страните, без да е необходимо  да съществува някаква аритметична равностойност между облагата, която дава страната и това, което постъпва в патримониума й. Критерият е имуществено субективен, а не обективен пазарен критерий. 

Законът все пак установява някои обективни граници и при прекрачването им може да се иска унищожаване на сделката по чл. 33 ЗЗД: когато съдът прецени, че даден договор е сключен поради крайна нужда при явно неизгодни условия той може да го унищожи изцяло или само за вбъдеще. Унищожението обаче не се допуска, ако другата страна предложи да отстрани ощетяването. Хипотезата на чл. 33 може да се приложи, ако липсва равностойност на разменените престации. Друга такава хипотеза ни предлага чл. 307 ТЗ, регламентиращ института на стопанската непоносимост.

Безвъзмездни каузални сделки: само една от страните получава имотна облага от другата страна. Такива са договор за дарение ( чл. 225-227 ЗЗД); договор за заем за послужване (чл 243 и сл. ЗЗД); договор за поръчка (чл. 280-292 ЗЗД)

Договорът за спонсорство е възмезден. Законът забранява сключването на предварителен договор за дарение (безвъзмездна сделка). чл. 226(1) ЗЗД – „обещание за дарение не произвежда действие”. 

Различия между режима на възмездните и безвъзмездните сделки:

Законодателят установява съществени различия между режима на двата вида сделки. При безвъзмездните сделки интересите на приобретателя са по-слабо защитени. Не се носи при тях отговорност за недостатъци и евикция. От друга страна, когато се придобива движима вещ възмездно от несобственик и този, който я придобива не знае, но е установил владение и е бил добросъвестен, той става ex lege собственик - чл 78(1) ЗС => при възмездните сделки законът третира по-благоприятно приобретателя!

Възмездни и безвъзмездни договори (Облигационно право)

Според Калайджиев:

- Възмездни са договорите , при които има имуществено разместване, а 

- Безвъзмездни са договорите, при които еквивалентност липсва.


Като критерият за делението им е икономически, а не правен, тъй като дали престациите на страните са равноценни е въпрос на стойност, а не на права. Поначало страните са тези, които определят дали и кога насрещните престации имат еквивалентен характер.

Според Кожухаров:

- Възмезден е този договор, при който всяка от страните се задължава срещу насрещна престация. Не необходимо двете насрещни престации да са еквиваленти, ае достатъчно страние да ги считата за такива;

- Безвъзмезден е договорът, с който еданта страна дава на другата или се задължава за нещо в нейна полза без насрещна престация – без насрещен еквивалент.


Конов опровергава предните двама и се връща към логиката на Апостолов, в която той обяснява безвъзмездните сделки на базата на дарението. Критерият е да видим дали имаме дарствено намерение – анимус донанди в договора

- Безвъзмезден ще е договорът, при който имаме дарствено намерение.

- Възмезден - ако нямаме дарствено намерение при една сделка, нямаме друг изход освен да я квалифицираме  като възмездна сделката.


Това деление има огромно практическо значение, защото правото защитава по-добре възмездно придобитите права, отколкото безвъзмездно придобитите права. Примерно – чл. 78 ЗС, чл. 135 ЗЗД и още множество искове особено в материята за несъстоятелността 

!!! tip "Конов"

   Когато анализираме облигационни фигури трябва да се пазим от даване на пример с дарението. Всеки опит да се даде ясен пример и да се спасим от някакво усложнение като тръгнем да разсъждаваме с примера на дарението, ще доведе до катастрофален резултат на изпит!!!- за това : заем за послужване - чл. 243 и следв. ЗЗД;  по хипотеза договорът за поръчка  чл. 280 и 292 ЗЗД

Трети класификационен критерии: дали за валидността на сделката законът изисква тя да е сключена в определена форма или страните могат свободно да изберат формата: формални и неформални.

При формалните изпълнението на формата е елемент от ФС на сключването на сделката, което означава, че ако не е изпълнена формата за действителност на сделката, нямаме завършен ФС за сключване на сделката – чл.26, ал.3 ЗЗД – нищожност на договорите при които липсва предписаната от закона форма. Най-често изискването за форма на действителност се свързва с предмета на сделката. Например:

- чл. 18 ЗЗД – Договорите за прехвърляне на собственост или за учредяване на други вещни права върху недвижими имоти трябва да бъдат извършени с нотариален акт. 

- договорът за ипотека (чл. 167, ал. 1 ЗЗД) – сключването включва освен форма на нотариален акт, още и вписване в имотния регистър. 

- саморъчното завещание (обикновена писмена форма, елемент е собственоръчно изписване на текста на завещанието, дата и подпис – чл. 25 ЗН); 

- публично завещание (нотариално завещание - чл. 24 ЗН) – изисква се съставяне на нотариален акт; 

- договорът за аренда – писмена форма с нотариална заверка на подписа на арендодателя. 

- договорът за продажба на наследство (чл. 212-213 ЗЗД).


В други хипотези законът установява форма на действителност заради вида на сделката. Поначало договорът за заем е неформален, но когато се уговаря заем с лихва, законът изисква за отношения между нетърговци писмена форма за действителност на договора (чл. 240, ал. 2 ЗЗД). Друг специфичен пример е при договора за поръчителство (чл. 138, ал. 1 ЗЗД) – законът изисква писмена форма. Пример е и договорът за делба – писмена форма с нотариална заверка на подписите (чл. 35 ЗС). 

Докато форма за действителност в ГП може да се изисква само от законова норма, то при търговските сделки формата за действителност може да се уговори между страните – чл. 293, ал 2 ТЗ: Изявлението по сключването, по изпълнението или по прекратяването на търговската сделка е нищожно, ако не е отправено в установената от закон или от страните форма. 

Четвърти класификационен критерий: Дали ФС на сделката включва само волеизявленията на страните или обхваща и предаване на вещ, която е предмет на сделката: консенсуални и реални

!!! tip "Матеева"

​    При реалните сделки, при които ФС включва и предаване на вещ, действието по предаване на вещта не е акт по изпълнение на възникнало от договора задължение, а елемент по сключване на сделката. Пример за реални сделки: договор за залог (чл. 156, ал. 1 ЗЗД), договор за заем за послужване, договор за влог (чл. 250 ЗЗД) и др.

При консенсуалните договори действията по предаване на една вещ са винаги действия по изпълнение, т. е предаването на вещ не е елемент от ФС на сделката. Консенсуална сделка е , покупко-продажба, замяна, дарение, договорът за наем, договор за изработка, договор за дружество. 

Извод: При консенсуалните предаването на веща  е част от изпълнение на задължение по вече сключена сделка, докато при реалните предаването на веща е част от ФС по сключването на договора.

!!! tip "Конов"

​    Консенсуални, реални и формални договори (Конов). Критерий: с оглед елементите на фактическия им състав;

**Консенсуални договори**

Консенсуалните договори изискват само съгласие, за да породят действие, т.е. това са тези договори, при които простото съгласие обвързва.

Съвременното право излиза от принципа на консенсуалното начало, т.е. съвременното право излиза от генералната идея, че съгласието обвързва.

- Чл. 8 (1) ЗЗД: Договорът е съглашение между две или повече лица, за да се създаде, уреди или унищожи една правна връзка между тях.

- Чл. 24 (1) ЗЗД: При договори за прехвърляне на собственост и за учредяване или прехвърляне на друго вещно право върху определена вещ прехвърлянето или учредяването настъпва по силата на самия договор, без да е нужно да се предаде вещта.


Като изключение от принципа на консенсуаността съществуват две групи договори, при които не че нямаме съгласие (има си съгласие), но това съгласие не е достатъчно да породи ефекта, а е необходимо още нещо – реални и формални договори.

**Реални договори**

Те са такива, че за да се осъществи ФС на един реален договор е необходимо не само съгласието, но и предаването на една вещ. Т.е. допълнителният елемент е предаване на вещта. При реалните докато не е предадена вещта не възниква облигация. Реални договори са заемите, залогът, влогът. 

**Формални договори**

Това са тези договори, при които, за да настъпи облигационният ефект на договора, не е достатъчно съгласието, а трябва това съгласие да се облече в някаква форма. Т.е. при формалните договори съгласието трябва да се облече във определена форма.

Основна особеност на формалните договори е, че при тях съгласието се облича в определена форма заради типа договор. Тоест тези договори са формални именно заради типа договор.

- Договорът за поръчителство – чл. 138 ЗЗД – писмена форма;

- Учредяването на ипотека – нотариален акт.

- Договорът за дарение – „Дарението на движими имущества трябва да стане в писмена форма с нотариално заверени подписи или чрез предаване” 

- Брачният договор (чл. 39 СК) – Семейно право - писмена форма с нотариална заверка на съдържанието и на подписите.


От тази гледна точка Конов е склонен да разглежда като същински формални договори тези, за които е предвидена форма за действителност, именно заради типа договор (поръчителство, дарение, продажба на наследство и пр.). Нотариалната форма е форма за действителност на договора, а не форма за противопоставимост на трети лица.

Пети класификационен критерий: Дали към момента на сключване на договора на страните е известна очакваната от договора имотна облага: комутативни и алеаторни. Това разделение има смисъл само при сделките, предоставящи имотна облага;

Комутативи сделки: облагата е известна; Повечето договори са комутативни: продажба (класически пример); замяна; дарение; наем; договор за превоз, за влог;

Алеаторни сделки: облагата не е известна => рискови сделки;

- договор за продажба на бъдеща реколта (продажба на зелено);

- всички договори за застраховка;

- договор за прехвърляне на имот срещу задължение за гледане и издръжка.




!!! tip "Кожухаров"

​    Критерий за делене на комутативни и алеаторни: Договорите се делят на комутативни и алеаторни, според това дали към момента на сключване на договора на страните е известна очакваната от договора имотна облага. Комутативни са договорите, при които облагата, която всяка страна ще извлече от договора, е известна и определена още в момента на договарянето. Повечето договори са такива.

Договорът е алеаторен, ако облагата, която едната  или двете страни ще извлекат от договора, не е известна и определена при сключване на договора, а зависи от едно бъдещо, случайно и неизвестно събитие. Договор за застраховка, договор за издръжка и гледане; Договор за продажба на бъдеща реколта – продажба на зелено.

!!! tip "Конов"

​    Алеаторен идва от „alea” - шанс или хазарт. Алеаторни са договорите,  в които иманентно е включен елемент на шанс или риск, но те не се изчерпват с този елемент (както е при баса ). Критерият дали един договор е алеаторен или комутативен следва от възможността страните да преценят интереса си от сключването на договора.

Сред тях е договорът за застраховка. Аз имам икономическия интерес някой да ми плати, когато някой ми повреди колата. Застрахователят има икономическият интерес да поема рисковете, защото това е неговият бизнес. Независимо от моя здрав икономически интерес е неизбежен елемента на риск или на шанс, защото може година след година си плащам 7 % от стойността на колата, но нищо не и стане. Казано иначе в зависимост от това дали ще се случи застрахователното събитие ще се окаже дали имам полза от договора за застраховка или не. При договора за застраховка задължението на застрахователя е да носи риск и това задължение той престира през цялото врема, а дали е платил или не зависи от реализацията на риска.

Друг алеаторен договор е договорът за прехвърляне на недвижим имот срещу издръжка и гледане: не се знае нито колко ще живее бабиката, нито колко дълго ще я гледам. Ако бабичката, която съм се съгласил да гледам ме надживее – риск губи. 

Алеаторните договори са тези, при които има някакъв елемент на риск или на шанс. Тези договори са по дефиниция необходимо алеаторни.

При тях заради едно правило на чл. 212, ал. 1 ЗЗД отнасяме и продажбата на наследство. Тя също е винаги алеаторен договор, защото продавача гарантира единствено качеството си на наследник, а не състава на самото наследство. От тази гледна точка може да се окаже, че наследството съдържа повече задължения (пасиви), отколкото права

Възможно е обаче един договор да е алеаторен и по желанието на страните. Казано иначе един иначе комутативен договор да бъде сключен като алеаторен – пр. продажбата на зелено. 

!!! tip "Конов"

​    При алеаторния договор въобще не става въпрос за престацията – тази „неопределеност на  престацията” в дефинициите за алеаторни договори е грешна. 

Пример – отиваме с колата при автомонтьор и се надяваме, че с лек ремонт колата ще се поправи, но всъщност се оказва, че колата е тежко повредена. Тук алеаторност няма, макар че не е ясно нито колко ще работи монтьора, нито колко ще платя аз, т.е. има неопределеност на престациите без алеаторност. 

Договорът е алеаторен, когато между тях действа шанс, т.е. когато едната от страните ще спечели на гърба на другата. Вярната дефиниция не е свързана с неопределеността на престацията, а с това, че встъпвайки в договора ние не можем да преценим интереса си от неговото сключване – дали договорът ще се окаже удачен за нас и неизгоден за другата страна или неудачен за нас и изгоден за другата страна.

Алеаторен е този договор, при който при сключването му страните не може да преценят интереса си от него. Защото риска и шанса действа и за двамата => няма как да се получи едностранно или двустранно алеаторен договор. Това, което пише по учебниците отчасти е вярно, но не е точно обяснено и може да се подведем. Безпредметно е да се поставя въпросът дали алеаторният договор е възмезден или безвъзмезден, защото страните не си подаряват нищо, а използват шанса за постигане на определени икономически цели.

**Шести класификационен критерий**: Дали сделката поражда действие с настъпването на юридическото събитие смърт на една от страните по правоотношението - сделка между живи  и сделка с оглед на смъртта. 

Сделки между живи (inter vivus) – имат незабавен прехвърлителен ефект, т.е. пораждат незабавно със сключването им целени правни последици, освен ако самите страни чрез волеизявления не са предвидили друго. Сделки с оглед на смъртта (mortis causa) - сделките произвеждат правните си последици с оглед на смъртта, т.е. прехвърлителният ефект е отложен post mortem. Сделките с оглед на смъртта са формални.  Такива сделки са завещанието и завета по  чл. 16 ЗН във връзка с чл. 23 и сл. ЗН; договор за застраховка живот.  

Правното значение: институт на приживната делба (чл. 77-80 ЗН). Съществуват 2 вида приживна делба: 1) делба дарение- с незабавен прехвърлителен ефект; 2) делба завещание – ще произведе действие с оглед на смъртта.

**Седми класификационен критерий** – Според вида и съдържанието на правните последици - сделки на обикновено управление и сделки на разпореждане.

Нормативна основа: чл. 229(2) ЗЗД – „Лицата, които могат да вършат само действия по обикновено управление, не могат да сключват договор за наем за повече от три години.”; няма легална дефиниция.

Най-ясно разграничението между тези 2 типа сделки- тълкувателно решение №91 от 1974г. на ОСГК на ВС. Сделки на обикновено управление: сделки, насочени към запазване, поддържане и възстановяване на една вещ, събирането на плодовете от нея, плащането на свързаните с нея задължения, отдаването й под наем за срок до 3 години, както и предявяването на владелчески искове- чл. 75, 76 ЗС. Примери:

- даване на една вещ в заем за послужване;

- даване на една вещ по договор за влог;

- отдаване под наем за срок до 3 години;

- сключване на договор за аренда;


Сделки на разпореждане: сделки, насочени към учредяване, прехвърляне, обременяване или прекратяване на вещни права върху една вещ, учредяване на вещни тежести и обезпечения на вземания; промяна на предназначението и статуса на вещта. Примери:

- учредяване на ипотека;

- учредяване на особен залог;

- действие по физическо разрушаване на една вещ

- действие по промяна на статуса на една вещ (правене на магазин, на място, предназначено за гараж);

- продажба; замяна; дарение;

- отказ от право на собственост; учредяване на право на собственост; 

- учредяване на сервитут; 


Правно значение: проявява се главно с оглед чл. 24 и сл. СК при приложим режим на съпружеска имуществена общност. „Чл. 24. (1) Съпрузите имат равни права върху общото имущество. Докато трае бракът, никой от съпрузите не може да се разпорежда с дела, който би получил при прекратяване на имуществената общност. (2) Управлението на общо имущество може да извършва всеки от съпрузите. (3) Разпореждането с общо имущество се извършва съвместно от двамата съпрузи. и т.н. чл. 229(2) ЗЗД – виж горе.

Деления, които Матеева не е казвала

В зависимост от съотношението между правно средство и правна цел:

- обикновени – има съвпадение между правно средство и правна цел (договор за продажба);

- фидуциарни сделки – страните за постигането на една по-ограничена цел извършват правна сделка, чиито правен резултат надхвърля преследваната цел (продажба с уговорка за изкупуване).


Деление на:

- главни – тези, които сами по себе си могат самостоятелно да породят правни последици;

- акцесорни сделки - пораждат правни последици във връзка само с главните сделки (договор за залог, ипотека, поръчителство, банкова гаранция).

## **Съдържание и форма на сделките**
Определение: специалните правни изисквания, които законодателят поставя във връзка с начина на извършване на волеизявлението и с чието наличие законът свързва пораждането на целените правни последици.

Иначе казано, въпросът за формата на сделката се свежда до това как да се направи волеизявлението на страната, така че да се породят целените правни последици. По правило сделките в ГП са неформални, но има много изключения.
### Видове форма на сделката. 
Критерий: правното значение на формата на сделката. 

Форма за действителност: материалноправен проблем, защото се урежда с МГПН. Уредба: чл.18 ЗЗД, чл. 212 ЗЗД, чл. 138 ЗЗД; чл. 19(1) ЗЗД; чл. 18 ЗС; 35 ЗС, чл. 100 ЗС. Неспазването влече автоматично нищожност на сделката (чл.26, ал.2 ЗЗД). Формата за действителност винаги се предписва с императивни пр. норми. Там, където законодателят предвижда вписване, по правило вписването на договора не е елемент от формата за действителност, а е само conditio iuris, т.е. условие за противопоставимост на правата, придобити от сделката. Когато вписването има конститутивно действие, това изрично се указва от закона, както е при ипотеката, т.е. ако няма вписване, няма ипотека. Така е и при отказът от право на собственост по чл. 100 ЗС, т.е. при него вписването е елемент от ФС.

Форма за доказване – процесуалноправен проблем. Чл.164(1), т.3 ГПК: недопустимост на свидетелски показания при договор за над 5000;   и без да сключен в писмена форма договор за над 5000 лв. е действителен, но липсата й води до невъзможност в случай на съдебен спор да се докаже вземането/сключването на сделка. Защото законът не допуска свидетелски показания в този случай, освен ако и двете страни не се съгласят да ги допуснат.

Форма за противопоставимост: тогава, когато се изисква даден договор да се сключи в писмена форма, за да може да се черпят от него възражения срещу трети лица, които не са страни по договора. Чл.292, ал.2 ЗЗД – договор за поръчка; косвено представителство от свое име, но за чужда сметка. В случая правата, придобити за сметка на представлявания от името на представителя са противопоставими на добросъвестните кредитори на представителя, ако „договорът за поръчка има достоверна дата, която предхожда налагането на запора”. По отношение на недобросъвестните кредитори това правило се прилага и без договорът да има достоверна дата.(достоверна дата = нотариална заверка на подписите). Чл.156(2) ЗЗД - във връзка с противопоставимост на трети лица на договор за залог на недвижими вещи, когато обезпеченото вземане е повече от 5 лв. Формата за противопоставимост е „писмен документ с достоверна дата, съдържащ означение на вещите и на вземането.” Чл.237(1)(2) ЗЗД – относно противопоставимост на правото на наемателя на недвижим имот спрямо приобретатаел на вещни права върху имота по време на действие на договора за наем. Тук формата за противопоставимост е писмен договор с нотариална заверка на подписите и договорът да е вписан => ако не е вписан договорът за наем е противопоставим за не повече от 1 година, ако е е противопоставим за срока за който е сключен. (Чл.21, ал.1 ЗЗД – относително действие на договора за наем)

Форма за издаване на заповед за изпълнение (Дискусионната форма) – трябва да се изпълни определена форма, за да отговаря частноправният акт на изискването за несъдебно изпълнително основание по смисъла на чл. 417, т.3 ГПК. Когато сделката е сключена във формата на нотариален акт, или с нотариално заверка на подписи, тази форма има правозасилващо действие, тъй като актът придобива въз основа на заповед изпълнителна сила относно възникналите от него имуществени задължения за плащане на пари или предаване на заместими вещи, или предаване на индивидуално определени вещи.

Пример: договор за изработка: например, строителен предприемач се е задължил да изгради сградата до някаква дата. Срещу това някой има задължение за плащане. Сградата е построена, но не е предадена и този някой не е въведен във владение. Ако е сключен в обикновена писмена ф-ма, трябва да се осъди ... и с влязло в сила съд. решение да се предаде имота. Ако е във ф-ма на нотариален акт (чл.417, т.3), такъв договор има х-р на несъдебно изпълнително основание.

Видове форма за действителност (В едни случаи спазването на установените от закона формални изисквания е елемент от ФС за пораждане на правните последици на сделката. Формата в тези случаи има конститутивно действие, тя е условие за действителност на правната сделка. Тази форма се нарича форма за действителност. Сделки, за които е установена такава форма, са формални сделки. 

В други случаи законодателят предписва спазването на определена форма, за да могат да се докажат определени юридически факти – това е доказателствено форма.)

Частна (проста) писмена форма - форма, при която съдържанието на сделката се обективира с писмени знаци върху документ, написан и подписан от участниците в нея. Няма значение как е изписан документът – дали на ръка, на пишеща машина или на компютър. В един случай нашият законодател изисква писмената форма да е извършена чрез саморъчно изписан текст – саморъчното завещание по чл. 25 ЗН. Документът, в който се обективира сделка в проста писмена форма, е винаги  частен писмен документ по смисъла на чл. 180 ГПК и се ползва само с формална доказателствена сила, но не и с материална доказателствена сила. Издателят на частния писмен документ, т.е. лицето, подписало документа, е винаги частноправен субект, който не действа като носител на властнически правомощия.  Към частната писмена форма е приравнен и изходящият от частноправен субект електронен документ по чл. 3 ЗЕДЕП. При някои видове сделки като например сделки с налични ценни книжа, завещания, приложението на електронен подпис и електронен документ е изключено от закона с императивна норма. Примери: Простата писмена форма се изисква в чл. 19, ал 1 ЗЗД относно действителността на предварителен договор за сключване на определен окончателен договор, който следва да бъде сключен под форма на нотариален акт  или в нотариално заверена форма. Друг случай е изложен в чл. 138, ал 1 ЗЗД относно договор за поръчителство – с договор за поръчителство поръчителят се задължава спрямо кредиторът на друго лице да отговаря за изпълнението на неговото задължение. Този договор трябва да бъде извършен в писмена форма. Друг пример – при договора за заем с лихва, но само при отношенията между търговци – чл. 240, ал 2 ЗЗД.

Официална писмена форма - форма, при чието създаване участва длъжностно лице, което в кръга на предоставените му властнически функции следва да издаде определен акт (удостоверение), за да извърши формата. Чл 179, ал 1 ГПК. „Чл. 179. (1) Официален документ, издаден от длъжностно лице в кръга на службата му по установените форма и ред, съставлява доказателство за изявленията пред него и за извършените от него и пред него действия. (2) Официално заверени преписи или извлечения от официални документи имат същата доказателствена сила, както и оригиналите.” В редица случаи официалната писмена форма било за действителност, било за доказване се създава чрез нотариално съдействие и по реда на нарочен вид охранително производство по ГПК – това са нотариалните производства по чл. 569 и сл. ГПК.  

Видове официална писмена форма:

Писмена форма с нотариално удостоверен подпис на страните. 

- при припознаване на дете – чл. 64 СК;

- при договор за делба – чл. 35 ЗС;

- при договор за продажба на наследство – чл. 212, ал 2 ЗЗД;


Писмена форма с нотариално удостоверено съдържание:

- при изрично опрощаване на недостойнство – чл 4, ал 1 ЗН – „Недостойният може да наследява, ако наследодателят го е признал изрично за достоен чрез акт с нотариално заверено съдържание или чрез завещание.”

- нотариалният акт за завещание – чл. 24 ЗН; (важи си основанието за нищожност по чл. 42 ЗН)


Писмена форма с едновременно удостоверяване на подпис и съдържание:

- сключване на брачен договор по чл. 39(1) СК;

- упълномощаване за сключване на договор, за който се иска нотариална форма- 37 ЗЗД


Писмена форма с нотариално удостоверена дата – писменият документ придобива вследствие на заверката достоверна дата, поради което в определени от закона случаи правните последици на сделката могат да се противопоставят на добросъвестни трети лица (за противопоставимост на договор за залог – чл. 156, ал 2 ЗЗД; при договор за поръчка – чл. 292, ал 2 ЗЗД; при противопоставимост на договор за наем – чл 237,ал 2 ЗЗД). Нотариален акт – чл. 578-586 ГПК във връзка с чл. 18 ЗЗД. Изискване за нотариален акт в особена форма се поставя при нотариалното завещание, където нотариусът съставя акт за това, че е възприел последната воля на завещателя. Констативните нотариални актове по чл. 578 – 586 ГПК във връзка с чл. 18 ЗЗД не са форма за действителност, а само констатират придобиването - имат !!! Не създават право на собственост.
### Съдържание на сделката - видове и начини за определянето му.
Понятие за съдържание на сделката. Под съдържание на сделката разбираме съдържанието на волеизявленията на страните, т.е. формулирането на техните уговорки във вид на изречения, които посочват обема и вида на правните последици от сделката, които страните целят. От гледна точка на вътрешната си организация и структура съдържанието на сделката се образува от клаузи, от уговорки. 

` `При едностранните сделки говорим за реквизити на съдържанието. Реквизитът представлява нормативно предписано съдържание на сделката, чието отсъствие повлича нищожност на сделката като такава от този тип (виж чл. 455 ТЗ относно реквизитите на менителницата; чл. 535 относно реквизитите на записа на заповед; чл. 539 относно реквизитите на чековите сделки). При тях, ако друго не е предвидено в закона, отсъствието на изброените в посочените разпоредби компоненти превръща сделката във всичко друго, но не в сделка от съответния вид. 

Понятието съдържание на сделката не бива да се смесва с понятието съдържание на правоотношението, което възниква от тази сделка. Съдържанието на сделката, това са уговорките, това са клаузите, докато съдържанието на ПО са субективните права и задължения, които се пораждат като правна последица от сключването на сделката.

Видове съдържание. Доктрината и практиката различават три вида съдържание на сделката:

- съществено съдържание, 

- несъществено съдържание, 

- естествено съдържание.


Същественото съдържание на сделката се формира от тези договорни клаузи, по които страните задължително трябва да постигнат съгласие, за да е налице сделка от съответния вид. Това са уговорките, които съществено типизират сделката и я отличават от останалите видове сделки в нашето ГП. Например същественото съдържание на договора за продажба обхваща съгласието на страните относно прехвърлянето правото на собственост върху продаваната вещ за определена цена. Същественото съдържание на сделката е от основополагащо значение за нейната правна квалификация (виж например чл. 146, ал. 1, т. 2 ГПК – тази разпоредба задължава съда да направи правна квалификация на правата, които се претендират в процеса (правата предмет на делото), а за да може да се направи тя, трябва да се стъпи върху правната квалификация на сделката, от която се черпи претендираното субективно право).

Несъществено съдържание на сделката (случайно съдържание) е това, което страните уговарят в отклонение от типичните правни последици на сделката от съответния вид, предвидени в закона с диспозитивни правни норми. Това е допустимо, стига да не влиза в противоречие с императивни правила на закона и правилата на морала. Несъщественото съдържание са клаузи, които уговарят нещо  различно. Например: 

- в отклонение от чл. 231, ал. 1 ЗЗД страните по договора за наем уговарят, че дребните поправки на наетия имот ще бъдат също за сметка на наемодателя.

- друг пример е чл. 68 ЗЗД – страните уговарят търсимост на паричните задължения.

- удължаване, съкращаване на сроковете  за искове на купувача при продажба на движими и недвижими имоти по 197 ЗЗД 


Към несъщественото съдържание на сделката причисляваме и модалитетите на волеизявлението, т.е. такива допълнителни уговорки между страните, които поставят действието на договора в зависимост от изтичането на определен срок или в зависимост от бъдещо несигурно събитие или поставят някаква тежест.

Естественото съдържание на сделката се образува от клаузи, които се считат мълчаливо приети, тъй като произтичат пряко от закона – било защото са предвидени с императивни правни норми, било защото са предвидени с диспозитивни правни норми, но страните не са пожелали да се отклонят от тях. Например договорът за аренда се сключва най-малко за 4 последователни години – счита се дори без да е възпроизведен този срок в договора. Друг пример е чл. 64 ЗЗД – естествено съдържание е задължението на доставчика да достави стока поне от средно качество.

Начини на определяне на съдържанието на сделката. На първо място съдържанието на сделката може да се определя от 1) правните норми и това е характерно за всички видове договори, които са наименовани: наем, влог, изработка, поръчка, гражданско дружество (договори, които имат правна уредба в действащото законодателство). 

На второ място съдържанието на договора може да се определя чрез ненормативни примерни образци: типови клаузи, типови договори, клаузите на чартарите, инкотермс (могат да имат външния вид на типов договор или на типизирани клаузи). Например различните видове чартъри (в морското търговско право). На трето място съдържанието на договорите се определя чрез общи условия (чл. 16 ЗЗД). На трето място чрез общи условия и типови договори

На следващо място особено при ненаименованите договори съдържанието на договорите се определя изцяло свободно от страните по тях в рамките на свободата на договаряне по чл. 9 ЗЗД – договор за прехвърляне на имот срещу задължение за издръжка и гледане, договор за франчайс.

Съдържанието на договора може да бъде определено по волята на страните от едно трето лице, в смисъл, че страните по сделката предоставят на едно трето лице да определи изцяло или отчасти съдържанието на договора. Разпоредбите на ЗЗД не съдържат общи правила по този въпрос, но такива правила има в ТЗ и те могат да бъдат използвани съответно във връзка с ГП сделки. Съгласно чл. 299 ТЗ третото лице е длъжно да се съобрази с целта на договора, с останалото му съдържание и да държи сметка за търговския обичай. В ЗЗД е уредена една особена хипотеза, при която едно трето лице е овластено да избере при алтернативни задължения (задължения с право на избор, регламентирани в чл. 130-131 ЗЗД). В предвидени в закона случаи определянето на съдържанието може да се извърши от съда – 131, ал3 33Д. 

Определяне  на съдържанието на договорни клаузи може да се извърши от съда. Ако страните са уговорили при определени обстоятелства договора да бъде допълнен, тогава всяка от тях може да иска от съда да допълни договора – чл. 300 ТЗ. И в 6) и 7) съда замества непостигнатото съгласие м/у страните. Съда се намесва в ЧП отношения, не за са разрешава правен спор, а за да замести липсващата воля, да администрира договора – производства по съдебна администрация, за това решението  НЯМА сила на пресъдено нещо. Ако страните са уговорили при определени обстоятелства договорът да бъде изменен или допълнен от тях, но те не могат да се споразумеят за промяната, в тези случаи чл. 300 ТЗ допуска намесата на съда, който да поеме функциите по извършване на това допълнение.

Една близка хипотеза на намеса на съда при определяне на съдържанието на договора е уредена и в чл. 307 ТЗ. Стопанска непоносимост. Ако не се споразумеят една страна може а поиска от съда/арбитража, да измени или прекрати договора.

Договори, при които не могат да бъдат изменяни от съда: Прим: Новият СК не допуска намеса на съда в съдържанието на брачния договор (с аргумент от чл. 42 СК).
### Модалитети на волеизявлението
Модалитетите са обуславящи волеизявления, които се числят към несъщественото съдържание на сделката и модифицират нейното правно действие, т.е. видоизменят правните й последици. Те са направени по воля на страните по сделката, които постановяват  пораждане/изменяне/прекратяване  на правни последици в зависимост от настъпването на правното ограничение. Чрез тях се усложнява действието на сделката. Щото няма ГК, няма обща правна уредба. Правилата се извличат чрез тълкуване на: 

- чл. 25 ЗЗД - „Действието на договора или прекратяването му може да бъде поставено в зависимост от едно бъдещо несигурно събитие...”);

- чл. 226(2) ЗЗД - нищожност на дарение, отнасящо се до бъдещо имущество;

- чл. 17(2) ЗН - общо завещателно разпореждане, направено под краен срок, се смята за завет на плодоползуване върху цялото наследство или върху съответния дял;

- чл. 42, б. „в” ЗН – завещанието е нищожно, когато условието е невъзможно.


По правило модалитетите не намират приложение при едностранните сделки, но  има изключение: може да има завещание/завет с тежест  или под условие- чл. 17(1) ЗН. Основно приложение модалитетите намират при сделките в облигационното и вещното право;

Тежестта е характерна за безвъзмездните сделки (дарение, завещание, завет). Условието е характерно за договорите:

- продажба при разсрочено плащане по чл. 205 ЗЗД – запазване на собствеността до последната вноска; 

- договор за продажба с уговорка за опитване/оглеждане по чл. 204 ЗЗД.


Условието и тежестта трябва да са възможни (фактически и юридически), да не са противни на закона или на добрите нрави (чл. 226, ал. 2 ЗЗД; чл. 42, б. „в” ЗН) => Ако това го няма е възможно нищожността на клаузата за модалитета да повлече нищожност на цялата сделка (чл. 26, ал. 4 ЗЗД). Срокът е приложим във вещното право (най-вече прекратителният). Примерно учредяване срочно право на ползване върху недвижим имот или др. ограничени вещни права. В някои случаи законът забранява уговаряне на отлагателен срок. Примерно завет под отлагателен срок е юридически нищожен („смята се неписан”), докато завет под прекратителен срок е действителен - чл. 17(2) ЗН;
### Видове модалитети
Условие (Conditio) - правна уредба в чл. 25 ЗЗД. Определение: договорна клауза, която поставя действието на договора в зависимост от едно бъдещо  несигурно събитие. 
### Видове условия
Според въздействието на това събитие върху правните последици на сделката (критерий), различаваме:

Отлагателно условие: при него пораждането на правните последици на сделката се отлагат до настъпването на едно бъдещо несигурно събитие. До сбъдването на отлагателното условие сделката е в състояние на висящност, т.е. тя е висяща, но не и действителна, а за страните съществува само правно очакване. Прекратително условие: при прекратителното условие сделката поражда правните си последици незабавно, но сбъдването на условието води с обратна сила до тяхното прекратяване. Според чл. 25(2) ЗЗД „сбъдването на условието има обратно действие”. 

Според това дали сбъдването на условието зависи от поведението на определено лице или не, то бива: Потестативно условие(произволно)-сбъдването му зависи от волята на 1 от страните по сделката или на трето лице (пр. ако вещта, предмет на продажбата, се одобри от купувача). Казуално условие(случайно): то не зависи от човешкото поведение, а от обективни фактори - природни сили и закономерности (пр. ако слана повреди насажденията). Смесено условие(комбинирано): сбъдването му зависи едновременно и от човешко поведение, и от обективни фактори (пр. ако бъде изменен застроителният и регулационен план за даден имот). Това деление има значение за приложение на фикциите в чл. 25(1), изр. 2 ЗЗД. 

Според естеството на условието

Положително условие: условие, за което се изисква настъпването на определена промяна, т.е. осъществяването на определен юридически факт. Ако се реализира доход; ако се завърши строежът и т.н.

Отрицателно условие:  изисква се да не се промяна съществуващото положение. Ако не си измени местожителството, ако не си намери работа.  Тази класификация има значение, за да се изясни дали се е сбъднало условието.

**Срок (Dies)** 

Определение: договорна клауза, която обуславя действието на договора от настъпването на едно бъдещо сигурно събитие. Начинът за определяне на сроковете е регламентиран в  чл. 72 ЗЗД. Договорът за наем, за изработка, за строителство, за превоз, за лизинг и др. при някои договори законът предвижда прекратителен срок, ако страните не са го уговорили – чл. 229 ЗЗД установява правилото, че договорът за наем не може да бъде сключен за повече от 10 години или, ако се сключва от лице, което може да извършва само действия на управление – до 3 години. („Ако договорът бъде сключен за по-дълъг срок, той има сила за 10, съответно за три години”). 

Срокът често има правно значение на падеж на задължението (моментът, когато то става изискуемо). Видове срокове

Според начина, по който се отразява срокът върху последиците от сделката:

Отлагателен срок (начален – арх. терминология): отлагателен е срокът, с изтичането на който се пораждат правните последици от сделката (цели се отлагането на правни последици за бъдещ момент). Чл. 17(2) ЗН забранява правенето на общо завещателно разпореждане по смисъла на чл. 16(1) ЗН под отлагателен срок

Прекратителен срок (краен): настъпването на прекратителният срок води до прекратяване на възникнали вече правните последици за в бъдеще. Чл.17(2)ЗН позволява правенето на общо завещателно разпореждане под прекратителен срок. 

Според степента си на определеност:

Относително определени срокове: те настъпват от проявлението на определен юридически факт; някакво сигурно бъдещо събитие, чиято дата не е сигурна. Чл. 1 ЗН: наследството се открива в момента на смъртта на наследодателя.

Абсолютно определени срокове: при тях е фиксиран срокът, който трябва да изтече. При срока (за разлика от условието) настъпването на бъдещото събитие е сигурно!
### Тежест (Modus) 
Определение: тежестта е факултативна клауза, която възлага на страната, получаваща някаква облага, да изпълни определено задължение. Основание: чл. 17(1) ЗН: „Завещателните разпореждания могат да бъдат направени под условие или тежест.” Тежестта може да поражда задължение за facere (действие), за non facere (бездействие), за dare (да се даде нещо). Основно приложенно поле: безвъзмездните сделки – дарение по чл. 225 и сл., завещанието (чл. 17, ал. 1 ЗН.). Според чл. 226(3) ЗЗД, ако в дарението е уговорена невъзможна тежест, то това влече нищожност на цялото дарение. Правното действие на тежестта: уредено в чл. 18 ЗН: „Всеки заинтересуван може да иска изпълнение на наложените със завещанието тежести. Неизпълнението на същите не влече след себе си унищожаването на завещателното разпореждане.”

На база чл. 18 ЗН стигаме до извода, че от клаузата за тежест възникват правни задължения, когато тежестта е уговорена в полза на насрещната страна или трето лице. Всяко лице с правен интерес може да иска реално изпълнение чрез пряк осъдителен иск за изпълнение по чл. 404 и сл. ГПК срещу облагодетелстваното лице. Но  тъй като неизпълнението на тежестта няма за последица отмяната или развалянето на сделката, не можем да предявим конститутивен иск . (Важно е да се отбележи, че законът не признава пасивна завещателна правоспособност на неща тип папагали).
## **Тълкуване на сделката**
### Необходимост и уредба
И при сделките, както при правоприлагането е необходимо тълкуване - мисловна дейност (процес на познание), при който се провежда научнообосновано изследване на клаузите на сделката и съобразно с уредбата на тълкуването се изяснява действителната воля. Способите за тълкуване са същите, както при тълкуване на нормативните разпоредби;
### Особености при тълкуване на сделките:
Трябва да се изясни действителната вътрешна воля и намерение на страните. По принцип всяка сделка се тълкува (В. Таджер), но на практика - при неяснота или спор (А. Калайджиев). Критерии на чл. 20 ЗЗД (уредбата е за договорите, но имаме чл. 44 ЗЗД, к. препраща съответно за едностранните сделки): "При тълкуването на договорите трябва да се търси действителната обща воля на страните. Отделните уговорки трябва да се тълкуват във връзка едни с други и всяка една да се схваща в смисъла, който произтича от целия договор, с оглед целта на договора, обичаите в практиката и добросъвестността."

Конкретни особености  - отделните клаузи да се тълкуват в логическо единство:

- С оглед връзката между тях;

- В съответствие със смисъла на цялата сделка;

- Съобразно с целта на сделката;


Общи - в съответствие с: 

- Обичаите в практиката - повтарящо се поведение при сключване на този вид сделки, трайно установен смисъл на определени клаузи;

- Добросъвестността - разбиранията за коректност, почтеност и честност;


Може да се ползват и правилата на отм. ЗЗД (М. Павлова) - при двусмислие на клаузите да се предпочита:

- това значение, съгласно което те имат правно действие;

- смисълът, който отговаря на предмета на сделката;

- значението, което е против страната, която е предложила клаузата;

- разпростиране действието на сделката не само по отношение на посочените примери.


Могат да се използват: изявленията, правени в хода на преговорите; трайната практика в отношенията между страните (ако има такава). (По този начин може да се установи разминаване между вътрешна воля и изявеното. Тогава е налице възможност за унищожаване на сделка
## **Търговски сделки – понятие и видове**
### Понятие за търговски сделки
Правната уредба на търговските сделки се съдържа основно в част трета на Търговския закон (чл. 286-606а), влязла в сила през ноември 1996 г. (т.е. последна, тъй като част четвърта – несъстоятелност, е приета 1994 г.);

Според чл. 288 ТЗ, озаглавен „Източници” и ситуиран в общите правила за търговските сделки (чл. 286-317 ТЗ), съдържащи отклонения от общите норми за договорите и облигационните задължения по ЗЗД. За неуредените с търговския закон положения за търговските сделки се прилагат разпоредбите на (1)гражданското законодателство, а при непълнота и в него – (2) търговските обичаи. При различия в търговските обичаи се прилагат (3) обичаите по местоизпълнението.

Правилото, че за неуредените с търговския закон положения за търговските сделки се прилагат разпоредбите на гражданското законодателство следва да се тълкува разширително (корективно) в няколко насоки:

Препращането е не само за неуредени положения при търговските сделки, а за неуредени положения във всички източници на търговското право се прилага субсидиарно гражданското законодателство.  

Не само по отношение на уредбата на търговските сделки специално в Търговски закон, а по отношение на цялата уредба на търговските сделки в източниците на търговското право - законови и подзаконови (КЗ, КТК, ЗКИ, ЗКонц., ЗЗК, ЗППЦК, ЗЕТ и др.) се прилага субсидиарно гражданския закон. Т.е. всеки един източник на търговското право има приоритет пред положенията на гражданското законодателство (най-вече ЗЗД).

Герджиков, О. Лекциионен курс – 2012. “Нашето законодателство се отклонява от другите законодателни системи, защото слага търговския правен обичай след субсидиарното приложение на гражданския закон (при другите законодателства е обратно).” Старият Търговски закон е предвиждал приоритет на търговския обичай пред гражданския закон при субсидиарното им приложение. Все пак сегашното степенуване е в хармония с чл. 46, ал. 2 ЗНА, според който, когато даден нормативен акт е непълен, за неуредените в него случаи се прилагат разпоредби, които се отнасят за подобни случаи (analogia legis).

Матеева, Е. Лекции по Гражданско право, 2010 г.: Признаци на правния обичай като неписан източник на ГП, които трябва да съществуват кумулативно: (1)  общо и задължително правило за поведение; (2) прилага се от незапомнени времена трайно и еднообразно; (3) трябва да се прилага от субектите със съзнанието за неговата правна задължителност; (4) трябва да се признава и гарантира от закона (държавата да скрепи със санкция неговото неспазване)

В следните примери обичаят черпи задължителната си сила непосредствена от закона (secundum legem):

Чл. 37 ТЗ (Възнаграждение на търговския представител): Когато размерът на възнаграждението (на търговския представител) не е уговорен, смята се, че той е равен на обичайния размер за този вид дейност. Ако обичайният размер не може да се установи, възнаграждението се определя от съда по справедливост.

Чл. 51 ТЗ (Възнаграждение на търговския посредник): Търговският посредник има право на възнаграждение, което се дължи от едната или от двете страни съобразно уговорката им. Ако няма уговорка, дължи се обичайното възнаграждение за този вид дейност според случая и от двете страни.

Чл. 299 ТЗ от общите правила за ТС: (1) Когато страните са предвидили трето лице да определи отделни уговорки, те стават задължителни за страните само ако третото лице ги е определило в съответствие с целта на договора, с останалото му съдържание и с търговския обичай.  (2) Ако третото лице не извърши определянето или го извърши в несъответствие с ал. 1, всяка от страните може да поиска определянето да се извърши от съда.

Чл. 326 ТЗ (Цена при търговска продажба): (1) Цената се определя от страните при сключването на договора. (2) Ако цената не е определена и не е уговорено как ще бъде определена, се смята, че страните са се съгласили с цената, която обикновено се плаща по време на сключването на продажбата за същия вид стока при подобни обстоятелства.

Чл. 356(2) ТЗ (Цена при комисионния договор): Доверителят е длъжен да заплати на комисионера направените разноски за изпълнение на поръчката и уговореното възнаграждение. Когато не е уговорено възнаграждение, се дължи обичайното.

Тук е важно да се знае, че съдът е длъжен да знае законите (т.е. писаното право), но не и правния обичай. Затова страната, която се позовава на правния обичай трябва да докаже на съда съществуването му. Правният обичай се доказва с писмени доказателства, сборници с правни обичаи (пр. в областта на морската търговия) и вещи лица.

Справедливостта: може също да се разглежда като източник при търговските сделки. Търговският закон изрично препраща към справедливостта в материята на стопанската непоносимост (чл. 307). Освен това справедливостта се третира  като източник на правото в гражданските закони (чл. 52 ЗЗД, чл. 162 ГПК) и по пътя на субсидиарлното им приложение тя отново играе ролята на такъв източник. Международните актове (пр. Виенска конвенция за международна продажба на стоки) също са източник на търговското право в материята за сделките.

Правилата на морала/добрите нрави: Според Герджиков добрите нрави не са юридически източник, а служат основно като критерий за тълкуването на нормите (чл. 46 ЗНА) и за оценка на поведението на правните субекти. Дори, когато законът обявява сделката за нищожна поради накърняване на добрите нрави (чл. 26, ал. 1 ЗЗД), не те са източник на правото, понеже нищожността произтича не от тях, а от нарушението им, което е въздигнато в юридически факт, предвиден в хипотезата на правната норма на чл. 26, ал. 1 ЗЗД. Това важи и за търговските сделки, които се  подчиняван на режима на недействителността на договорите по ЗЗД.
### Понятие за търговска сделка
Търговската сделка е вид сделка. Търговската сделка е вид сделка, т.е. генезиса й е в гражданското право и тя е разновидност на гражданскоправната сделка, поради което трябва да носи всички родови белези на сделката. Сделката е волеизявление (или юридически факт с основен елемент волеизявлението) на едно или повече лица (съгласие), насочено към пораждане на определени правни последици. 

Differentia specifica на търговската сделка (или кое прави една сделка търговска). Спецификата на търговската сделка може да бъде изведена на основата на два вида критерии – икономически и юридически.

Икономически критерии за определяне на една сделка като търговска. Съобразно този критерий търговски са сделките, които

Обслужват непосредствено (опосредяват) процеса на обращение на стоките и услугите, т.е. това са сделките обслужващи търговията в стопански (по-широк) смисъл на понятието. Това са сделки опосредняващи оборота на стоки и услуги, т.е. юридическия инструмент за преминаване на стоките от сферата на производство, в сферата на потребление. В тази област можем да говорим за търговската покупко-продажба като основен икономически способ.

Сделките свързани с процеса на обращение на стоките и услуги (а не непосредствено опосредяващи това обращение) – т.нар. търговски сделки „по приращение”. Идеята е, че продажбата предполага редица дейности, които са свързани с нея и я обслужват. Такива са превозните и складови сделки, банковите сделки, застрахователните сделки и пр. Т.е. наслагват се редица други дейности опосреднени от съответните юридически инструменти – всички идват да обслужат процеса на преминаване на стоките от сферата на производство, в сферата на потребление. Всички те са търговски сделки.

Юридически критерии – имат водещото значение за определяне на сделката като търговска. Търговското право си служи с два юридически критерия за квалифициране на сделките като търговски – първият е свързан с особеностите на сделките (означава се като обективен критерий), а  вторият с особеностите на лицата, които ги извършват (субективен критерий).

Обективен критерий – в закона се съдържа списък със сделки (чл. 1, ал. 1 ТЗ), като те винаги са търговски сделки, независимо от качеството на лицата, които ги извършват. Затова се казва, че този критерий отчита особеностите на самите сделки. 

Затова тези сделки се обозначават като обективни или АБСОЛЮТНИ ТЪРГОВСКИ СДЕЛКИ. Те са търговски, независимо от това кой ги извършва, следователно могат да бъдат извършван и от нетърговци. Това нито отнема търговския характер на сделките, нито придава търговско качество на лицето, което ги извършва (нужна е още една предпоставка – те да се извършват по занятие, т.е. системно ==> абсолютните търговски сделки правят лицето търговец, когато то ги извършва по занятие. Правно основание: чл. 286, ал. 2 ТЗ във връзка с чл. 1, ал. 1 ТЗ.

Някои от тези сделки нямат аналог в гражданското право – превозните и застрахователните сделки, някои от банковите сделки, валутните сделки и др., а други са разновидности на гражданскоправни сделки:

Разновидности на продажбата по чл. 183 и сл. ЗЗД: 

- Търговската продажба във формата на спекулативна покупко-продажба: покупка на стоки/ценни книги/недвижими имоти с цел препродажба – т. 1, 3, 14. 

- Продажбата на стоки собствено производство (т.2).


Разновидности на договора за поръчка (мандат) по чл. 280 и сл. ЗЗД:

- Комисионен договор;

- Спедиционен договор.


Някои банкови сделки:

- Обикновен влог (чл. 250 ЗЗД) > Банков влог.

- Заем за потребление (чл. 240 ЗЗД) > банков кредит и т.н.


Субективен критерий: търговска е всяка сделката, сключена от търговец, която е свързана с упражняваното от него занятие (чл. 286, ал. 1). Този критерий отчита качеството на лицата, които извършват сделките. Затова тези сделки се обозначават като субективни или ОТНОСИТЕЛНИ ТЪРГОВСКИ СДЕЛКИ. 

При съмнение се смята, че извършената от търговеца сделка се счита за търговска (чл. 286, ал. 3 ТЗ). Следователно законът въвежда презумпцията като допълнителен критерий, за да окачествим сделката като търговска, когато се извършва от търговец.  Предполага се, че тя е свързана с упражняваното от него занятие, и затова се нарича презумптивна търговска сделка. Правно основание: 

- Чл. 286. (1) Търговска е сделката, сключена от търговец, която е свързана с упражняваното от него занятие.

- (3) При съмнение се смята, че извършената от търговеца сделка е свързана с неговото занятие.


Значение на делението на сделките на гражданскоправни и търговски: 

В правния режим: значението се състои в това, че за гражданскоправните сделки ще се прилага общият режим на сделките, установен в ЗЗД. За търговските сделки се прилага специалният режим, установен в ТЗ и другите нормативни актове  на търговското право. Примерно, ако сделката е търговска, за нея ще се приложат специалните правила за лихвите (чл. 294), солидарността (чл. 304), неустойката (чл. 309) и др. 

Особено исково производство по търговски спорове по новия ГПК. Такива са наред с останалото и споровете, свързани със сключването, тълкуването, действителността, изпълнението, неизпълнението и прекратяването на търговската сделка (чл. 365, т. 1 ГПК).
### Видове търговски сделки
Във връзка с нормативните критерии за определяне на една сделка като търговска (и най-вече, за да се прокара демаркационната линия между граждански и  търговски сделки):

Абсолютни (обективни) търговски сделки (чл. 286, ал. 2 вр. с чл. 1, ал. 1 ТЗ): това са сделките, посочени в списъка на чл.1(1)ТЗ. Те са търговски по силата на самия закон, независимо от това кой ги извършва.

Относителни (субективни) търговски сделки (чл. 286, ал. 1 ТЗ):  там определящо е кой извършва сделката. Ако сделката се извършва (1) от търговец при (2) упражняване на неговото занятие, това прави сделката. Но ние не можем да знаем отнапред дали търговецът извършва една сделка в кръга на търговията или не (примерът с наема по-горе – там на помощ идва презумпцията, че сделка, сключена от търговец, е търговска).

Презумптивни търговски сделки (чл. 286, ал. 3)  – щом търговецът сключва една сделка, то тя се смята, че е сключена в кръга на неговата търговска дейност, освен ако се установи, че той сключва сделката не с оглед кръга на неговата дейност, а с други потребителски нужди. В примера с наема по-горе, докато не се обори презумпцията от закона се смята, че наемът на апартамента е търговска сделка, от категорията на презумптивните търговски сделки (аз).

Общовалидна класификация на сделките в гражданското право (с някои особености в ТП) – на нея се подават и търговските сделки:

Едностранни, двустранни и многостранни сделки (с оглед броя и характера  на волеизявленията):

Едностранната сделка съдържа волеизявление само на едната страна по правоотношението. Едностранни сделки в търговското право са търговската асигнация, менителницата, записът на заповед, чекът, джирото, акредитивът и др. 

Двустранните сделки (договорите) съдържат волеизявления на двете страни по правоотношението, които трябва да се покрият и да образуват съгласие. Търговските договори са: търговската продажба, комисионния и спедиционният договор, договорът за превоз, застрахователният договор, договорът за кредит, лизингът. 

Матеева, Е. Лекции по гражданско право– 2010 г. Учредителните договори за създаване на договорните търговски дружества са без изключение многостранни!!! Дори и да са само 2-а съдружници, пак е многостранна сделка.

Матеева, Е. Лекции по гражданско право– 2010 г. Учредителните договори за създаване на договорните търговски дружества са без изключение многостранни!!! Дори и да са само 2-а съдружници, пак е многостранна сделка., кооперация или сдружение с нестопанска цел. Понеже в случая интересите на страните са еднопосочни, за разлика от двустранните сделки, те изразяват обща воля и по същество правят едно волеизявление. Затова многостранните сделки могат да се разглеждат като разновидност на едностранните. Многостранните сделки не се делят на граждански и търговски.

Едностранни и двустранни търговски сделки (според качеството на лицата по правоотношението): наред с посочения по-горе критерий (броя на волеизявленията) търговското право използва втори класификационен критерий според който самите търговски сделки биват едностранни или двустранни. Този търговскоправен критерий е качеството на лицата по правоотношението. 

Двустранна търговска сделка – когато и двете страни по ПО са търговци. Едностранна търговска сделка – само една от страните по ПО е търговец. Този класификационен критерий се извежда на основата на чл. 287 ТЗ: Разпоредбите за търговските сделки се прилагат и за двете страни, когато за едната от тях сделката е търговска и не следва друго от този закон. Това означава, че и нетърговецът ще бъде обвързан от разпоредбите на търговското право, освен в случаите, когато законът изрично изключва това. Такова изключение има в чл. 318, ал. 2 ТЗ: Не е търговска продажбата, която има за предмет вещ за лично потребление и купувачът е физическо лице.

Сделки-решения: решенията поначало са особен вид сделки, които се приемат от правна общност, която може да е институционалиирана в орган на юридическо лице или не. Такива сделки-решения в ГП са решенията на: общо събрание на етажната собственост,съдружници в гражданско дружество, управителен съвет на ЖСК и др.  Няма обаче принципна разлика в правния режим на сделките-решения в гражданското и търговското право. Те се подчиняват на общи изисквания, като предвидените в закона различия имат правно-технически харакер – относно кворума и начина на вземане на решенията – с единодушие, с обикновено или квалифицирано мнозинство. Сделки-решения в търговското право са: решенията на съдружниците в търговското дружество, респ. от техните общи събрания или управителни и други съвети.

Формални и неформални сделки (критерий: дали формата е задължителен елемент от фактическия състав за действителността на сделката или не). Когато валидността на сделката е обусловена от спазването на определена форма, сделката е формална, а в останалите случаи – неформална. Режимът на формалните търговски сделки е различен от този на сделките по гражданското право:

В ТП страните могат да уговарят формата: В гражданското право формална е сделката, при която законът предписва формата. В търговското право, наред с този критерий (чл. 293, ал. 1 ТЗ) формалният характер на сделката се определя и от установената от страните форма (чл. 293, ал. 2 ТЗ). Това означава че страните или всяка от тях може да обуслови действието на сделката от спазването на определена форма.

- Чл. 293, ал. 1 ТЗ: За действителността на търговската сделка е необходима писмена или друга форма само в случаите, предвидени в закон.

- Чл. 293, ал. 2 ТЗ: Волеизявлението по сключването, по изпълнението или по прекратяването на търговската сделка е нищожно, ако не е отправено в установената от закон или от страните форма.


Изключение от правилото за нищожност на сделката при неспазена форма в ТП:  в гражданското право нарушаването на предписаната форма по необходимост води до нищожност на сделката (чл. 26, ал. 2 ЗЗД). В търговското право последицата по правило е същата, но с едно важно изключение, установено в чл. 293, ал. 3 ТЗ: Страната не може да се позовава на нищожността, ако от поведението й може да се заключи, че не е оспорвала действителността на изявлението. В случая е установено сериозно отклонение от режима на недействителността на сделките по гражданското право. Гражданскоправният режим е императивен и последиците от нищожността настъпват вън и независимо от поведението на страните по сделката. ТЗ, напротив, обуславя настъпването на нищожността поради неспазването на формата от поведението на страната, която се позовава на това основание а нищожност.

Консенсуални и реални (според това дали предаването на вещта е елемент от фактическия състав на сделката или консенсуса е достатъчен) : това деление важи с пълна сила както за гражданското, така и за търговското право. Реални договори: договор за ЖП превоз, договор за крайречен воден превоз. 

Така и по отношение на сделките на управление и сделките на разпореждане; Комутативните и алеаторните сделки (според това дали към момента на сключване на договора страните могат да преценят интереса си от сключването на договора; т.е. облагата, която ще получат); Алеаторни договори – договор за продажба на зелено, застрахователни договори.

Каузални и абстрактни – докато в гражданското право почти не може да се види абстрактна сделка, в търговското право има твърде много абстрактни сделки.

Абстрактни сделки – при тях правото не се интересува защо се извършва съответната сделка. Сделката е откъснато от основанието (икономическо/юридическо), което е в основата й. Имущественото разместване, което се постига чрез абстрактните сделки, е само за себе си, без да е обусловено от предхождащите или съпътстващи правоотношения, които неминуемо стоят в неговата основа. Абстрактните сделки поначало са едностранни сделки.

Примери за абстрактни търговски сделки: менителничните ефекти – менителницата, записът на заповед и чекът; търговската асигнация, джирото и др., банковата гаранция (пример от Калайджиев, А. Облигационно право, стр. 130. Според него също така страните не могат да уговарят абстрактен характер на договорите. Те са допустими само ако са уредени в закона.).

Деления, които (почти) отсъстват в търговското право. Сделки, предоставящи и непредоставящи имотна облага (престационни/непрестационни) – непрестационни сделки в ГП са упълномощаването, припознаването и др. В търговското право няма сделки, които не предоставят имотна облага. Вярно е, че упълномощаване има и в търговското право, но при него то не е самостоятелна сделка, а може да е клауза в договор за прокура,за търговско упълномощаване или за търговско представителство. В случаите, когато това упълномощаване се прави, дори да е в самостоятелене акт, то се подчинява изцяло на нормите на гражданското право, а не на някакъв друг вид търговско упълномощаване. На основата на сделките, предоставящи имотна облага се прави и делението на възмедни и безвъзмездни.

Възмездни и безвъзмездни – в търговското право това деление няма значение, защото господства принципът на възмездно-еквивалентния характер на отношенията. 

Договорът за спонсорство не е безвъзмездна сделка. Предоставянето на имотна облага при него се прави срещу насрещна престация – реклама, която е задължителен елемент от съдържанието на този договор.

Изключение: има едно единствено изключение, при което е възможно търговска сделка да е безвъзмездна - заем между търговци с изрична уговорка да е безлихвен. Според чл. 294(1) тз: между търговци лихва се дължи, освен ако е уговорено друго. Подобни изключения са възможни само в субективните (относителни) търговски сделки, но като цяло в тп всичко е възмездно.

Електронни договори: означението им като електронни се определя от начина на тяхното сключване – по електронен път, чрез интернет. Нормативната уредба на този вид договори се съдържа в Закона за електронната търговия и в ЗЕДЕП.

