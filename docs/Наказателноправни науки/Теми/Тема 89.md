---
title: Въпрос 89
---

# **Въпрос 89. Производство във връзка с международното сътрудничество по наказателни дела. Трансфер на осъдени лица. Признаване и изпълнение на присъда на чуждестранен съд. Трансфер на наказателно производство. Решение по субсидиарна компетентност. Паралелни наказателни производства.**

## **Аудио лекция**
   <div class="ready-player-1">
        <audio crossorigin>
            <source src="https://raw.githubusercontent.com/Oredna/lexbibliothecam/main/audio/%D0%9D%D0%B0%D0%BA%D0%B0%D0%B7%D0%B0%D1%82%D0%B5%D0%BB%D0%BD%D0%BE%D0%BF%D1%80%D0%B0%D0%B2%D0%BD%D0%B8%20%D0%BD%D0%B0%D1%83%D0%BA%D0%B8/%D0%A2%D0%B5%D0%BC%D0%B0%2089.mp3" type="audio/mpeg">
        </audio>
    </div>

## **Производство във връзка с международното сътрудничество по наказателни дела.** 
Сътрудничество между държавите се има предвид в смисъла на сътрудничество относно наказателно правораздаване. България съдейства на отделните държави и на международните съдилища за осъществяването на дейността си. Следователно това е една спомагателна дейност, която не решава въпросите по същество. 

Понятие за сътрудничество – чл. 1 Европейска конвенция за взаимопомощ по наказателни въпрос - **възможно най‐широка правна помощ в наказателното производство относно престъпления, които попадат към момента на искането за оказване на помощ под юрисдикцията на съдебните власти на молещата страна**. Това определения обаче не изчерпва напълно какво точно е сътрудничеството по наказателни дела. То е сътрудничество на две или повече държави (едната е молеща, а другата – замолена) за оказване на помощ във връзка с образувано или приключило наказателно производство в някоя от тях. Сътрудничеството може да бъде свързано и с бъдещо наказателно производство, а също така и с висящо наказателно производство (все още няма привлечено/осъдено лице). Две отделни области:

- Първа област – бъдещи или висящи наказателни производства. 
- Втора област – приключили наказателни производства, следователно за да може да се реализира наказателната отговорност в цялост/в пълнота. 

Често се изисква информация от друга държава във всички области – да осъди, да изтърпи и да бъде третиран като осъден. Разграничение между сътручничестото по наказателни дела и полицейско сътрудничество – в тази област става въпрос за сътрудничество между различни органи и обмяна на информация, която най-често не достига до съда. Тук често спада и обмяната на информация от съответните разузнавателни служби. Невинаги това полицейско сътрудничество може да доведе до процесуален резултат, т.е. информацията да може да се ползва в наказателен процес. Най-често се събират оперативна информация и сведения, въз основа на които да се закрепят данни и допълнителни въпроси. 

Разграничение между Сътрудничество по нказателни дела и правно и фактическо сътрудничество – понякога при условията взаимност без наличие на договор за международно правно сътрудничество по въпросите за действието на наказателния закон. В резултат на това действие по отношение на мястото и по отношение на лицата е възможно такова сътрудничество. Най-честите форми на сътрудничеството могат да се обобщят в 6 групи, които се заключават в различни хипотези, свързани с действието на наказателни норми по място и спрямо лицата:

1. Хипотеза по място – правен принцип;
2. Наказателно производство за извършено престъпление от български гражданин в чужбина – личен принцип;
3. Реалният принцип;
4. Извършено престъпление от чужд гражданин в чужбина – универсален принцип, рядко се прилага;
5. Трансфер на наказателно производство – производство, образувано в България по молба на друга държава;
6. Правна помощ от чужбина;

Международното сътрудничество по наказателни дела се появява по-рано от международното правораздаване. Основен проблем е суверенитетът. В областта на наказателното право унифицирането е много трудно. Дълго време сътрудничеството в тази област е било чисто политическо (в исторически план – плод на политическата воля на съответния монарх). Първи данни в древността – предаване на чужди граждани по договор между Рамзес ІІ с Царя на хетите – 1296 г. преди н.е. и се разглежда като първообраз на съвременната екстрадиция. Древна Гърция – мирен договор между Атина и Спарта за връщане на избягалите роби. Азилно право – право на убежище, но по-неразвито от съвременния му еквивалент. Църковните храмове – попадналото там лице не можело да бъде предавано. Във Византия е признато от император Юстиниан І Велики. В България се въвежда след покръстването през 866 г. Съществува и сходен договор между Киевската Рус и Византия. Идеята, че извършителят трябва да бъде върнат се основава най-често въз основата на мирен договор, при който по-силната страна налага на по-слабата такова задължение. През ХІХ-ти и в началото на ХХ-ти в. сътрудничеството вече става юридическа категория, а тази юридизация води до определяне на правни принципи, действащи и до днес:

- сътрудничеството се основава на базата на договореност между страните;
- премахва се политическият елемент;
- той отстъпва като основание за отказ от предаване срещаме вече и политически съображения;- право на двойната наказуемост ;
- изисква се при извършване на тези действия на сътрудничество деянието, за което се иска сътрудничество да бъде престъпление по правото на двете държави;
- това сътрудничество преминава от полето на политиката в полето на правосъдието – от министерство на правосъдието, а не на база на дипломатически връзки, което обуславя правен механизъм на сътрудничество между държавите.

В НПК това е уредено в Раздел 3 в глава тридесет и шест - Международна правна помощ по наказателни дела.

**Основание и съдържание на международната правна помощ**. Международна правна помощ по наказателни дела на друга държава се оказва при условията на сключен международен договор, по който Република България е страна, или на принципа на взаимността. Международна правна помощ по наказателни дела се оказва и на международен съд, чиято юрисдикция е призната от Република България - чл. 471. Международната правна помощ включва:

- връчване на документи;
- действия по разследване;
- събиране на доказателства;
- предоставяне на информация;
- други форми на правна помощ, ако са предвидени в международен договор, по който България е страна, или са наложени при условията на взаимност.

Международната правна помощ може да бъде отказана, ако изпълнението на молбата би могло да застраши суверенитета, националната сигурност, обществения ред или други интереси, защитени от правото - чл. 472.

В раздела изрично са описани правилата за разпит на свидетели и вещи лича лично и чрез видеоконферентна или телефонна връзка, както и на съдебни поръчки за правна помощ. Останалите правила се извършват в кординация с вътрешни правила и международни договори.

## Схема на двойните производства

Правния мир не търпи да се водят две наказателни производства срещи едно и също лице за едно и също деяние, без значение че производствата могат да се водят в две отделни държави и на различни териториални принципи. Затова следва да се има предвид, че сегашните правила по НПК предвиждат няколко етапа, на които може да се прекрати двойното наказателно производство.

Първия етап е при заведено производство в друга държава и възможността и тук да бъде започнато токова - **Решение по субсидиарна компетентност** (пред-последен раздел от темата). Ако въпреки това прокурора реши да образува такова и в България и се водят две успоредни (паралелни) производства може да се реши, която от двете държави да го продължи или прекрати (последна тема - **Паралелни наказателни производства**). Ако производството продължи може да се иска трансфер на наказателно производство - в тези случаи цялото производство се прехърля в дадена държава (тема **Трансфер на наказателно производство**). Въпреки това дадено лице може да бъде осъдено в България или в чужбина, без да е техен гражданин - тогава може да се използват два подхода - или да се изпълни присъдата в другата държава (раздел **Признаване и изпълнение на присъда на зуждестранен съд**) или да се трансферира осъденото лице ако се намира на територията на държавата издала присъдата (тема Т**рансфер на осъдено лице**).

Така се създава следтата поредица от процесуални възможност например за това България да прибере на своята територия и да изземе компетенция за даден обвиняем или осъден от чужда държава. Първоназално може да признае своята субсидиарна компетентност, след това да се пребори за паралени наказателни производства или да поиска трансфер на такова. Но дори и да не успее на този етап може да поиска трансфер на осъденото лице, ако същото още се намира на територията на държавата издала присъдата или да припознае и изпълни присъдата, ако българския гражданин вече е тук.

## **Трансфер на осъдени лица.**
### Понятие за трансфер на осъдени лица
Трансферът на осъдени лица представлява предаване на лице, осъдено на територията на една държава на друга държава, чийто гражданин лицето е, с цел изтърпяване на наказание лишаване от свобода. 

Затова в теорията (Антон Гергинов) го определя като репатриране на затворник. Това понятие може да бъде допълнено (с оглед на разпоредбата на чл. 454, ал. 1 НПК и чл. 22 ЗПИЛишСв), че трансфер има и когато е налице поемане изпълнението на присъдата от държавата, чийто гражданин е осъденото лице, при осъществен опит от страна на същото да избегне изпълнението на наказанието (в осъдилата го държава) чрез бягство в държавата на неговото гражданство.
### Обща характеристика на трансфера на осъдени лица
Трансферът на осъдени лица по своя характер е смесен институт – от една страна на международното право, което гарантира сътрудничеството между отделните държави по изтърпяването на наложено за престъпление наказание, и от друга – на вътрешното право, което следва да гарантира правата на осъдените лица.

Тази процедура обслужва интересите на правосъдието, но тя е насочена главно към интересите на лицето, което се предава да търпи своето наказание в среда, която е социално, езиково и културно близка до него. Така се позволява на осъдения едно по-леко изтърпяване на наложеното наказание и по-лесна социална реинтеграция. Това е основната причина в това производство да се иска неговото съгласие (само в основната хипотеза на трансфера). Поради това трансфера на осъдени лица е част от грижата на всяка държава за собствените си граждани.

За сравнение с екстрадицията, където основната цел е да се осъществи наказателно преследване или изтърпяване на наложено наказание (това е интереса на правосъдието, тъй като в чуждата държава това не може да стане), при трансфера и без предаване на лицето, то ще изтърпи наложеното в чуждата държава наказание. Затова тази процедура е основно в негов интерес и се иска неговото съгласие.

Редом с посочената хуманна цел при трансфера се получава баланс и разпределение между ангажиментите между двете държави (осъдилата и изпълняващата). Отечествената държава поема част от задълженията и разходите, свързани с изпълнението на наложеното наказание. Осъдилата държава се освобождава от грижите по отношение на един чужд гражданин. За осъдилата държава е важно лицето да изтърпи своето наложено наказание. 
### Същност на трансфера на осъдени лица
По своята същност трансферът на осъдени лица е съвкупност от процесуални действия за признаване на съдебни актове на държавата, която е наложила наказанието или мярката, включваща лишаване от свобода, от държавата, чийто гражданин е осъденото лице. Това определя процесуалния характер на този институт. 

Той се регулира от законодателствата на двете държави. Осъдилата държава прилага собствените си закони за престъплението, за което е осъдено лицето и наказанието, което му е наложено, за наказателната процедура, по която е осъдено, за влизането на присъда в сила, за изпълнението на наложеното наказание и за процедурата по трансфера и даденото съгласие на лицето. Изпълняващата държава прилага своето законодателство за приемането на лицето, признаване и изпълнението на чуждата присъда и всички въпроси, свързани с изпълнение на приетото наказание и последиците от това.

При трансфера осъдилата държава не „губи“ изцяло контрола върху изпълнението на наложеното наказание. Тя прехвърля осъществяването на последиците от осъждането (или част от тях) на изпълняващата държава, но запазва възможности за действия по изпълнението на наложеното наказание и последиците от това (например да измени съдебния акт, с който е наложено наказанието или да прекрати изпълнението на наложеното наказание).

Подобно на екстрадицията и трансферът е израз и потвърждение на държавния суверенитет. От една страна, изпълняващата държава признава суверенитета на осъдилата държава и на наказателната й власт. Предаващата го държава също зачита наказателна власт на отечествената държава.

Трансферът на осъдени лица съдържа в себе си признаване и изпълнение на чуждата присъда. Затова трансферът се определя като по-висша форма и усъвършенствана форма на признаване и изпълнение на чужда присъда.
### Приложно поле
Трансферът на осъдени лица е приложим по отношение на лица, които са граждани на приемащата държава. Чужди граждани не се приемат от тези държави. Изключение от това правило има между държавите – членки на Европейския съюз.

Тази процедура се прилага само по отношение на наказанието лишаване от свобода или по-общо казано на наказания, които изискват лишаване от свобода, т.е. тук се включва и доживотния затвор (в някои законодателства доживотният затвор е безсрочно лишаване от свобода). Лицето следва да е осъдено на ефективно изтърпяване на наказание лишаване от свобода. Трансферът на осъдени лица се прилага при наличието на договореност между двете страни. Независимо от липсата на изрична правна регламентация тази процедура е възможна и при условията на взаимност. 

### Правна уредба на трансфера на осъдени лица 
Правната уредба на трансфера на осъдени лица включва три групи източници: 

**Многостранни и двустранни международни договори.** Конвенцията за трансфер на осъдени лица от 21 март 1983 г. на Съвета на Европа (КТОЛ) е основен многостранен договор в тази материя.

Нейната цел е подпомагане осъществяването на целите на правосъдието и социалното приобщаване на осъдените лица. В преамбюла на Конвенцията е посочено, че за осъществяване на тези цели на чужденците, които са лишени от свобода поради извършване на престъпление, трябва да се предостави възможност за изтърпяване на наказанието в собствената им социална среда, като най-доброто средство в тази връзка се явява предаването им на собствената им страна. 

Към настоящия момент Конвенцията е подписана и ратифицирана от всичките 47 държави – членове на Съвета на Европа и от много държави-нечленуващи в Съвета на Европа. 

Република България е ратифицирала Конвенцията със Закона за ратифициране на Европейската конвенция за взаимопомощ по наказателно-правни въпроси и допълнителния протокол към нея, Конвенцията за трансфер на осъдени лица и Европейската конвенция за екстрадиция и двата допълнителни протокола към нея (обн., ДВ, бр. 39 от 10 май 1994 г.). 

Република България при ратифицирането е направила декларации по:

1. чл. 3, т. З: „Република България заявява, че съгласно действащото законодателство ще прилага процедурата по чл. 9, т. 1, буква „а“ и чл. 10 от Конвенцията.“; 
1. чл. 7, т. 1: „Република България заявява, че съгласието на лицето не може да се оттегля след вземане на решение за неговия трансфер от страна на компетентните органи.“;
1. чл. 17, т. З: „Република България декларира, че ще изисква молбите за трансфер и съпровождащите ги документи да се придружават от превод на един от официалните езици на Съвета на Европа.“.

Разпоредбата на чл. 22, ал. 2 КТОЛ урежда примат на двустранните договори между държавите пред разпоредбите на конвенцията – ако две или повече страни вече са сключили или предстои да сключат споразумение или договор за трансфер на осъдени лица или са установили или предстои да уредят по друг начин отношенията си в тази област, те имат право да прилагат това споразумение или договор или да осъществяват това сътрудничество вместо тази конвенция.

Допълнителният протокол към Конвенцията за трансфер на осъдени лица от 18 декември 1997 г., ратифициран от Република България представлява допълнителен акт към КТОЛ, който улеснява прилагането на Конвенцията като позволява при определени условия трансфер без съгласие на лицето.

Конвенцията на ООН срещу транснационалната организирана престъпност също е ратифицирана и предвижда възможност страните по нея да сключват двустранни и многостранни спогодби и споразумения за прехвърляне на тяхна територия на лица, осъдени на затвор или други форми на лишаване от свобода за престъпления по конвенцията с оглед изпълнение на присъдите им.

**Право на Европейския съюз.** Основен акт в тази насока е Рамково решение 2008/909/ПВР на Съвета от 27 ноември 2008 г. за прилагане на принципа за взаимно признаване към съдебни решения по наказателни дела, с които се налагат наказания лишаване от свобода или мерки, включващи лишаване от свобода. За транспонирането му Република България е приела Закон за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода.

**Национално законодателство.** Наказателно-процесуален кодекс, Глава тридесет и шеста, Раздел І Трансфер на осъдени лица. При вътрешната правна уредба следва да се има в предвид, че **съгласно чл. 462 НПК разпоредбите на този раздел се прилагат доколкото с международен договор, в който участва Република България, не е уговорено друго**. За трансфера на осъдени лица между държави – членки на Европейския съюз се прилага Закона за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода.

### Видове трансфер на осъдени лица
Процедурата по трансфер на осъдени лица може да бъде разглеждана в няколко аспекта в зависимост от различни критерии за разграничаване.

С оглед на „посоката“ на извършване на трансфера може да бъде: 

1. процедура по трансфер на лица, осъдени от български съд, за изтърпяване на наказанието в държавата на тяхното гражданство, т.е. от Република България за друга държава (за чужбина) и
1. процедура по трансфер на български граждани, осъдени от чуждестранен съд за изтърпяване на наказанието в Република България, т.е от друга държава (от чужбина) за Република България.

Разграничение се прави и в зависимост от това дали процедурата се осъществява със съгласие на лицето и без негово съгласие. Хипотези, когато не се изисква съгласие според чл. 454 са:

1. Има заповед за депортиране на осъждащата държава, която следва да се приложи след излежаване на присъдата (тогава се взема мнението на подсъдимия) 
2. Лице е избягало от осъдилата го държава, осуетило изпълнението на лишаването от свобода и намиращо в държавата на неговото гражданство. 

Затова се приема, че когато има съгласие е налице основна (традиционна) и пълна процедура, а при липса на съгласие – особена (специална).

С оглед на принадлежността на държавите към Европейския съюз се разграничават два основни вида процедури:

1. трансфер на осъдени лица в рамките на Европейския съюз и 
1. трансфер с държави извън Европейския съюз. 

Трансферът на осъдени лица е пряко свързан с изпълнение на наложените с влязъл в сила съдебен акт на чужда държава наказания, изискващи лишаване от свобода. За пълнота ще посоча какво става с другите наложени наказания и могат ли те да се изпълнят в отечествената държава. 

И тук има два режима – процедура между държавите, които не са членки на Европейския съюз или между държава – членка на Европейския съюз и друга държава, която не е член на съюза и такава между държавите – членки на Европейския съюз.

При процедура между държавите, които не са членки на Европейския съюз или между държава – членка на Европейския съюз и друга държава, както разгледахме вече трансферът на осъдени лица се прилага само за наложени наказания, които изискват лишаване от свобода – лишаване от свобода и доживотен затвор (повечето държави познават само един вид доживотен затвор, а някои държави приемат, че това е безсрочно лишаване от свобода). Срокът, който следва да бъде изтърпян не следва да е по-малък от 6 месеца от получаването на молбата.

Когато с постановеното наказанието, изискващо лишаване от свобода, има и допълнителни наказания те се приспособяват от Софийски градски съд по правилата на чл. 457 НПК. Ако наказанието наложено в осъждащата държава е по-голямо от това, което се предвижда по българския закон, то същото се намалява до този размер - чл. 457, ал. 4, а когато изобщо не се предвижда лишаване от свобода се налга следващото по строгост. Предварителното задържане и други наказание се прилагат спрямо правилата в НПК - чл. 457, ал. 5. и ал. 6 - само ако наказанията наложени извън лишаването от свобода се покриват и от нашето законодателство за същото престъпление.

Допълнително към това съдилищата в осъждащата държава не губят напълно контрол върху развитието на наказателния процес и в частност - могат да изменят или отменят присъдата, което да повлияе върху присъдата на лицето и същото да бъде пуснато на свобода или да се промени мерките на принуда спрямо него - чл. 458.

Подобно на мединцинските сестри от Либия, които са най-известния пример за трансфер на осъдени лица са предвидени и правила за амнистията в чл. 460. В него е залегнал принципа на суверинитета, като така примащата държава може да аминистира присъдата наложена в България или България да амнистира ней гражданин. При всички случаи се уведомява държавата постановила присъдата.

## **Признаване и изпълнение на присъда на чуждестранен съд.** 

**Общата процедура.**

Според чл. 463 не всяка присъда постановена от чуждестранен съд може да признае за изпълнение в България. Това нарушава сериозно държавния суверинитет и застрашава българските граждани и техните свободи, следователно трябва са се заложили изисквания, които да защитят именно това. Затова законодателя е постановил в чл. 463 **условия за признаване**. Първо и основно правило е, че не може да се наказва лице, което не е наказателноотговорно или за деяние което не представлява престъпление - тоест не може да се приемат за престъпления от типа на арабските държави - избягала млада булка (на 13г.) и погазила ислямското право. Допълнително към това присъдата следва да отговрая на принципите на Конвенцията за защита на правата на човека и основните свободи, както и престъплението не е от политически характер. С тези две изисквания се гарантират правата на бежанци от всякакъв вид, които се преследват от тоталитарни държави.

Последните две изисквания са да не противоречи на принципите на българското наказателно и процесуално право и да не е призната за същото деяние друга присъда. Тези две изисквания се препокриват до колкото е принцип в наказателното право да не се съди някой за дадено деяние повече от веднъж и да не му се налагат отделни наказания. От тези изисквания става ясно, че България е ограничила приложното поле, като е защитила максимално правата на своите граждани и на хората пребиваващи на нейната територия.

Освен условита за признаване имаме и условия за отказ - които могат да се приложат дори и да са налице всички условия за признаване - чл. 464, а именно:

1. наложеното наказание не може да бъде изпълнено поради изтичане на предвидената в българския Наказателен кодекс давност;
2. срещу осъденото лице по време на извършване на престъплението не е могло да бъде започнато наказателно производство в Република България;
3. спрямо същото лице за същото престъпление в Република България има незавършено наказателно производство, влязла в сила присъда, постановление или влязло в сила определение или разпореждане за прекратяване на делото;
4. има достатъчно основания да се смята, че присъдата е наложена или утежнена по расови, религиозни, национални или политически съображения;
5. изпълнението противоречи на международните задължения на Република България;
6. престъплението е извършено извън нейната територия.

Докато повечето от тези условия преповтарят и затвърждават условията за признаване, т. 6 ясно ограничава кръга от присъди. Разбира се това може да бъде дерогирано от двустранно или многостранно споразумение - чл. 470а.

**Процедура за признаване**

Искане за признаване на присъда на чуждестранен съд се отправя от компетентния орган на другата държава до Министерството на правосъдието - това става най-често по дипломатически пътища и по обикновенните канали за сътрудничество. Министерството на правосъдието изпраща искането и приложените към него присъда и други документи на окръжния съд по местоживеенето на осъдения или ако последният не живее в страната, компетентен да разгледа искането е Софийският градски съд. Съдът разглежда искането за признаване на присъдата на чуждестранния съд в състав от трима съдии в открито съдебно заседание с участието на прокурор, като има изискване за задължителна адвокатска защита.

За обезпечаване изпълнението на наложеното с присъдата на чуждестранния съд наказание лишаване от свобода компетентният съд по чл. 465, ал. 2 може по всяко време след образуването на производството да вземе мярка за неотклонение задържане под стража на осъдения - чл. 467. Определението, с което се взема мярка за неотклонение задържане под стража, се обжалва по общия ред.

Съдът след изслушване на прокурора, осъдения и защитата му постановява решение в десетдневен срок, с което уважава или отхвърля искането за признаване на присъдата на чуждестранния съд. Решението на съда подлежи на жалба или протест пред съответния апелативен съд в седемдневен срок от обявяването му. Жалбата и протестът се разглеждат от съответния апелативен съд в десетдневен срок от постъпването им в съда. Решението на апелативния съд е окончателно.

Заверен препис от влязлото в сила решение се изпраща на Министерството на правосъдието за препращане на компетентните органи на държавата, поискала признаването на присъдата. Ако осъденият към момента на постановяване на решението изтърпява присъда лишаване от свобода в друга държава, съдът му връчва препис от решението чрез Министерството на правосъдието.

По реда на признаване и изпълнение на присъда на чуждестранен съд се признават и изпълняват и други актове на чуждестранен съд, с които се постановява отнемане или конфискация на средствата на престъплението и на имущество, придобито чрез престъпление, или на неговата равностойност (чл. 469 НПК). Други видове наложени наказания от чуждестранен съд не се изпълняват. Това касае главно пробацията и лишаването от права.

**Между България и друга европейска държава.**

Между държавите-членки на Европейския съюз, с оглед на високото ниво на доверие между тях и принципа на взаимното признаване на съдебните актове действа по-опростена процедура и тя се прилага за по-широк кръг наложени наказания.

На основата на Рамково решение 2008/909/ПВР на Съвета от 27 ноември 2008 г., Република България е приела Закон за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода - в сила от 01.01.2020г. В най-общи линии съвпада с принципите по НПК за общите случаи с малки изключения.

На основата на Рамково решение 2005/214/ПВР на Съвета от 24 февруари 2005 г. относно прилагането на принципа за взаимно признаване на финансови санкции и Рамково решение 2006/783/ПВР на Съвета от 6 октомври 2006 г. за прилагане на принципа за взаимно признаване на решения за конфискация, Република България е приела Закона за признаване, изпълнение и изпращане на решения за конфискация или отнемане и решения за налагане на финансови санкции.

На основата на Рамково решение 2008/947/ПВР на Съвета от 27 ноември 2008 г. за прилагане на принципа на взаимното признаване към съдебни решения и решения за пробация с оглед на надзора върху пробационните мерки и алтернативните санкции, Република България е приела Закона за признаване, изпълнение и изпращане на съдебни решения и решения за пробация с оглед упражняване на надзор върху пробационните мерки и алтернативните санкции.

## **Трансфер на наказателно производство.** 
### Въвеждащи бележки относно трансфера на наказателни производства
Трансферът на наказателни производства е една от формите за международна правна помощ в областта на наказателното правосъдие, която през последните години придоби особено голяма значимост в българското наказателнопроцесуално право, с оглед приобщаването към европейското законодателство и търсенето на по-ефективни способи за правно сътрудничество.

Има случаи, в които две или повече държави притежават компетентност да образуват наказателни производства за едни и същи или свързани престъпления, вследствие на което се стига до паралелно водене на производства, респ. до дублиране на юрисдикции. Това, разбира се, не е в интерес нито на правосъдието, нито на лицата, засегнати от престъпното деяние, тъй като от една страна – се усложнява наказателното преследване и процесът по установяване на обективната истина, а от друга - се нарушават основни принципи на правото, като принципът за избягване на двойната наказуемост „Ne bis in idem” на едно и също лице за едно и също престъпление. С оглед предотвратяване на паралелното водене на наказателни производства, както и с цел гарантиране на законосъобразно и ефективно правораздаване, много държави са възприели и използват трансфера на наказателни производства като форма на международна правна помощ по наказателни дела.

Към настоящия момент, процедурата по трансфер на наказателни производства се регулира от няколко международни инструмента - Европейската конвенция за взаимопомощ по наказателноправни въпроси на Съвета на Европа от 1959 г. 

Конвенцията за взаимопомощ по наказателноправни въпроси между държавите- членки на Европейския съюз от 2000 г., Европейската конвенция за трансфер на производства по наказателни дела на Съвета на Европа /Конвенцията от 1972 г./, Рамково решение 2009/948/ПВР на Съвета на ЕС относно предотвратяване и уреждане на спорове за упражняване на компетентност при наказателни производства, както и от множество двустранни и многостранни споразумения. В тази връзка, голяма част от разпоредбите на Конвенцията от 1972 г. са инкорпорирани в българския НПК.

### Нормативна уредба на трансфера на наказателни производства
Въвеждането на процедурата по трансфер на наказателно производство в българското наказателнопроцесуално право е част от процеса по усъвършенстване на националното законодателство, което освен че подобрява дейността на съдебните органи, също така съдейства за едно по-пълноценно правораздаване в международен план.

За първи път процедурата по трансфер на наказателно производство е регламентирана в НПК на Република България през 2005 г. Понастоящем тя е уредена в раздел IV на глава 36 (чл. 478-480) от българския НПК. Предвиждат се две хипотези – трансфер на наказателно производство от друга държава на територията на България (чл. 478 НПК) и трансфер на започнало в България наказателно производство в друга държава (чл. 479 НПК). И в двата законови текста се посочват компетентните органи по получаването и изпращането на искания за трансфер на наказателно производство, които се определят в зависимост от фазата, в която се намира производството.

В съответствие с чл. 15 от Конвенцията от 1972 г., искането за трансфер се изготвя в писмена форма, като към него се прилагат оригиналът или заверено копие на наказателното дело, ведно с всички необходими документи, свързани с образуваното наказателно производство. Замолената държава е длъжна да уведоми незабавно молещата държава за решението на централните държавни органи относно отправеното искане за трансфер. В случай, че молбата бъде удовлетворена, решението, заедно с всички постъпили материали относно трансферираното наказателно производство се изпращат на съответните ръководно-решаващи органи за продължаване на наказателното производство. Впоследствие, молещата държава е длъжна да изпраща на замолената държава заверени копия от всички писмени актове, постановени във връзка с приетото наказателно производство, съгласно чл. 16, ал.2 от Конвенцията.
### Компетентни органи
Съгласно чл. 478, ал. 1 НПК, молбата за трансфер на наказателно производство от друга държава в България се изпраща до компетентните централни държавни органи, в зависимост от фазата на производството – Върховна касационна прокуратура, респ. Министерство на правосъдието. Следва да се отбележи, че компетентни да се произнесат относно допустимостта и основателността на молбата за трансфер са единствено ръководно-решаващите органи в съответната фаза на процеса – прокурор или съд. По тяхно мотивирано предложение, Върховната касационна прокуратура, съответно Министерството на правосъдието имат правомощието да уважат, респ. да отхвърлят искането за трансфер.

Молбата за трансфер на наказателно производство от България в друга държава, съгласно чл. 479, ал. 2 НПК, се изготвя по предложение на ръководно-решаващия български орган, пред който наказателното производство е висящо, а именно: прокурор – за досъдебното производство и съд - за съдебното производство. Предложението трябва да бъде мотивирано и се изпраща на централните държавни органи – Върховна касационна прокуратура или Министерство на правосъдието на България. Ако намерят за основателно отправеното от съответния ръководно-решаващ орган предложение, централните държавни органи на България изготвят и изпращат искане за трансфер на производството в друга държава. Молбата се изпраща до Министерството на правосъдието на другата държава, в съответствие с чл. 13, ал.1 от Конвенцията от 1972 г. В спешни случаи, исканията за трансфер могат да бъдат изпращани и чрез Международната организация на криминалната полиция /Интерпол/.

Следователно, централните държавни органи се явяват „препращаща инстанция“ по компетентност в процедурата по разглеждане на искането за трансфер на наказателно производство. След като молбата бъде уважена и трансферът бъде осъществен, компетентните ръководно-решаващи органи (прокурор, съд) имат правомощието да извършват валидни процесуално-следствени действия във връзка с трансферираното наказателното производство, респ. да се произнесат с валиден процесуален акт относно предмета на наказателното дело, съблюдавайки разпоредбите на националното си законодателство.

Входящи молби за трансфер на наказателно производство от друга дължава в България. При т.нар. „входящи молби“ компетентен за разгледа получените от чужбина молба и материали по трансферираното досъдебно производство е прокурор от отдел „Международно правно сътрудничество“ при ВКП на Република България. След като прокурорът се произнесе относно допустимостта и основателността на искането за трансфер, по негово предложение ВКП изпраща отговор до съответния компетентен орган на молещата държава, който съдържа отказ, респ. приемане на искането за трансфер на съответното дело. След приемането, трансферираното дело се възлага за продължаване и приключване на разследването на съответната първоинстанционна прокуратура, съобразно правилата за подсъдност.

Входящото искане за трансфер на наказателно дело, достигнало фазата на съдебното производство, от друга държава в Република България се изпраща от Министерството на правосъдието по правилата на подсъдността на съответния първоинстанционен съд. Важно е да се отбележи, че независимо от етапа, на който се намира съдебното производство в молещата държава (първоинстанционно, въззивно или касационно), съгласно българското законодателство трансферираното дело винаги се изпраща на компетентния първоинстанционен съд, по правилата на местната и родовата подсъдност, който се произнася относно наличието на необходимите предпоставки за извършване на трансфера.

Изходящи молби за трансфер на наказателно производство от България в друга държава. При т.нар. „изходящи молби“ за трансфер на наказателно производство, което се намира във фазата на досъдебно производство, компетентен да изготви мотивирано предложение до ВКП за изготвяне и изпращане на искане за трансфер до друга държава, е съответният наблюдаващ прокурор. Самата молба за трансфер на наказателното производство в друга държава се изготвя от прокурор от отдел „Международно правно сътрудничество“ при ВКП.

На следващо място, при наличието на предпоставки за осъществяване на трансфер на наказателно производство, достигнало съдебна фаза, от България в друга държава, изходящата молба се изготвя от дирекция „Международно правно сътрудничество и европейски въпроси“ при Министерството на правосъдието на Република България по предложение на компетентния орган на съдебното производство – първоинстанционен съд, въззивен съд или Върховен касационен съд /ВКС/.

**Предпоставки за извършване на трансфер на наказателно производство от друга държава в България**

Предпоставките за приемане от българските компетентни органи на искане за трансфер на наказателно производство, отправено от чужда държава, са уредени в чл. 478, ал. 2 НПК и са в пълно съответствие с условията, предвидени в чл. 8 от Конвенцията от 1972 г. Условно предпоставките могат да бъдат разделени на положителни и отрицателни, в зависимост от това дали позволяват или представляват пречка за осъществяването на трансфер на наказателно производство.

Положителни предпоставки за трансфер на наказателно производство от друга държава в България

За да допусне трансфер на чуждо наказателно производство, компетентният български орган по чл. 478, ал. 1 НПК, следва да констатира, че:

Деянието, за което е направено искането, съставлява престъпление по българския закон.

Това е първата абсолютно задължителна материалноправна предпоставка, за да бъде прието искането за трансфер. Деянието, предмет на трансферираното наказателно производство, следва да е криминализирано в българското законодателство, което означава, че същото трябва да осъществява признаците на конкретен престъпен състав, предвиден в българския Наказателен кодекс / НК/.

Деецът е наказателноотговорен по българския закон. Наказателната отговорност на предполагаемия извършител на престъплението е другата абсолютно задължителна материалноправна предпоставка за приемане на искането за трансфер на производството.10 Това означава, че лицето трябва да е достигнало изискуемата възраст, съгласно националното законодателство, за да може да бъде обект на наказателно преследване.

Деецът е постоянно пребиваващ на територията на Република България или деецът е гражданин на Република България.

Последните две условия са алтернативно предвидени, с оглед допустимостта на трансфера. За да бъде осъществено законосъобразно наказателно преследване, деецът следва да е български гражданин или да е постоянно пребиваващ на територията на Република България. В противен случай, България няма да притежава компетентност да води наказателно производство по отношение на лице, което не попада в нейната наказателна юрисдикция. Връзката на субекта на престъплението с приемащата държава също е едно от абсолютно задължителните условия за извършване на трансфер на наказателното производство. Също така, съдебната практика в България показва, че гражданството на предполагаемия извършител на престъпното деяние е най-често срещаната предпоставка за трансфер на наказателни производства.

Срещу дееца е започнало наказателно производство в Република България за същото или за друго престъпление. Това е следващата предпоставка за приемане на искането за трансфер на производство в България. По този начин се разрешава конфликтът на юрисдикции между държавите, притежаващи компетентност да водят наказателно преследване за едно и също престъпно деяние, като се съблюдава принципът Ne bis in idem за избягване на двойната наказуемост на едно лице за едно и също престъпление. Освен това, при връзка между делата, същите могат да бъдат разгледани в тяхната съвкупност, което е от значение както за процесуалната икономия, така и за пълноценното осъществяване целите на правосъдието.

Трансферът на производството е в интерес на установяване на истината и най-важните доказателства се намират на територията на Република България.

В интерес на установяването на обективната истина е целесъобразно производството да бъде проведено в държавата, на чиято територията се намират повечето и/или най-важните доказателства относно извършеното престъпление, с оглед провеждане на пълно, всестранно и обективно наказателно разследване.

Изпълнението на присъдата, ако такава бъде постановена, ще подобри възможностите на осъденото лице за социализация.

Ресоциализацията се улеснява в значителна степен, ако докато изтърпява наказанието си, осъденото лице има право да живее в национална и културна среда, които са му познати, както и да поддържа контакт с близките си. Водещото в тази хипотеза е, че осъденият ще се намира в по-благоприятни условия за ресоциализация, респ. за поправяне и превъзпитание.

Личното присъствие на дееца може да бъде осигурено в производството в Република България. Личното присъствие на дееца по време на наказателното преследване срещу него е съществен елемент от пълноценното упражняване на правото му на защита. Съгласно чл. от 55 от българския НПК, на обвиняемия, респ.подсъдимия, се предостават всички процесуални средства за защита на неговите права и законни интереси, а именно: „..да научи за какво престъпление е привлечен в това качество и въз основа на какви доказателства; да дава или да откаже да дава обяснения по обвинението; да се запознава с делото, включително и с информацията, получена чрез използване на специални разузнавателни средства, и да прави необходимите извлечения; да представя доказателства; да участва в наказателното производство; да прави искания, бележки и възражения; да се изказва последен; да обжалва актовете, които накърняват неговите права и законни интереси; и да има защитник..“ В този смисъл, личното участие на субекта на престъплението в производството ще улесни доказателствената дейност на разследващите органи и ще допринесе за установяване на факти от съществено значение за разкриването на обективната истина.

Присъдата, ако такава бъде постановена, може да бъде изпълнена в Република България. Предвиждайки хипотезата, че съдът има вероятност да постанови осъдителна присъда, същата следва да може да бъде ефективно изпълнена на българска територия, съгласно правилата за изпълнение на наказанията в Република България, в противен случай трансферът губи своя смисъл.

Искането за трансфер не противоречи на международните задължения на Република България. Това условие подчертава необходимостта от спазване на поетите от Република България международни ангажименти, произтичащи от една страна - от членството й в различни международни и междуправителствени организации, като Съвета на Европа, Европейският съюз, ООН и др., а от друга - от сключените от нея двустранни и многостранни договори за правно сътрудничество с други държави. Съблюдаването на международните задължения е от съществено значение, с оглед поддържането на мира, правовия ред и стабилността в отношенията между държавите.

Искането за трансфер не противоречи на основните принципи на българското наказателно и наказателнопроцесуално право.

Последното условие за осъществяване на трансфер на наказателни производства в България подчертава значимостта на основните начала, върху които е изградено българското наказателно и наказателнопроцесуално право.

Отрицателни предпоставки за трансфер на наказателно производство от друга държава в България

Компетентният български орган има правомощието да отхвърли отправената от друга държава молба за трансфер на наказателно производство в случаите, когато:

Престъплението, за което е направено искането, се счита за политическо или за свързано с политическо престъпление, или за военно престъпление. Това е една от пречките, за да бъде уважено искането за трансфер на наказателното производство, която е свързана с опазването на националната сигурност, вътрешния ред и суверенитета на Република България.

Искането цели преследване или наказване на лицето, поради неговата раса, религия, гражданство, етническа принадлежност, пол, гражданско състояние или политически убеждения.

Това е следващата пречка за извършване на трансфер на наказателно производство, която се основава на принципите на хуманност и недискриминация. Свободата на мисълта, свободата на словото, неприкосновеността на личния живот, правото на избор на вероизповедание и на политическа принадлежност са фундаментални права, залегнали в Конституцията на Република България.

Съществуването на условия, респ. липсата на пречки, за осъществяване на трансфера се определят не към момента на извършване на престъплението, предмет на трансферираното производство, а към момента, в който се решава въпросът дали да бъде уважено искането за трансфер на молещата държава или не. Това е така, защото трансферът на наказателни производства има процесуален, а не материалноправен характер. Той не разглежда материалноправните въпроси, свързани с престъпното деяние и съответното наказание, тъй като същите са предмет на самото наказателно производство. За процедурата по трансфер на наказателно производство е от значение единствено - съществуват или не необходимите предпоставки за неговото извършване.

От изключителна важност е, че законодателят в ал.4 от чл.478 НПК позволява всички, извършени до момента на трансфера процесуално-следствени действия от органа на чуждата държава, да запазят своята доказателствена сила, както ако са извършени от български орган, при условие, че същите са били извършени от чуждия орган, в съответствие с националното му законодателство. В този смисъл е и чл. 26, ал.1 от Европейската конвенция за трансфер на производства по наказателни дела от 1972 г.: „Всяко действие във връзка с производството, извършено в молещата държава в съответствие с нейното законодателство, има в замолената държава силата на действие, предприето от органите на тази държава, без при това да му се придава по-голяма доказателствена тежест, отколкото в молещата държава.“

По този начин се осигурява приемственост и процесуална икономия в наказателния процес, тъй като не се налага процесуално-следствените действия да започнат от самото начало, което несъмнено ще отнеме много време и средства на приемащата държава. В тази връзка, споделям изразеното в теорията становище: „По своята същност трансферът на наказателни производства представлява превъзлагане на наказателна компетентност /юрисдикция/ спрямо определено престъпление, със съпътстващо прехвърляне и на валидността на вече събраните за него доказателства по едно образувано наказателно дело.“ 
### Предпоставки за извършване на трансфер на наказателно производство от България в друга държава
Условията, при които българските компетентни органи имат право да отправят искания за прехвърляне на наказателно производство от Република България в чужда държава, са регламентирани в чл. 479 от НПК.

Необходимата начална предпоставка за това е лицето, срещу което в Република България е образувано наказателно производство, да е гражданин на друга държава или да пребивава постоянно в друга държава. Това изискване, както беше споменато, е свързано с възможността наказателната юрисдикция да бъде прехвърлена на друга държава, която с оглед връзката й със субекта на престъплението се намира в по- благоприятна позиция да проведе наказателното преследване в конкретния случай.

Молба за трансфер на наказателно производство от Република България в друга държава може да се отправи, когато екстрадицията от замолената държава на лицето, извършило престъплението, не е възможна, не е разрешена или не е поискана по друга причина. Условията и реда за осъщестяване на екстрадиция между Република България и други държави са уредени в Закона за екстрадицията и европейската заповед за арест. В тази връзка и Европейската конвенция за екстрадиция на Съвета на Европа от 1957 г. Екстрадицията е друга форма за международна правна помощ по наказателни дела, посредством която лице, намиращо се на територията на една държава, се предава за съдене на друга държава или на международен съд, когато са налице необходимите предпоставки за това. Затова, когато екстрадицията на предполагаемия извършител на престъпното деяние отпадне като правна възможност, България може да отправи искане за трансфер на наказателното производство до държавата, на чиято територия се намира лицето, срещу което е започнато наказателно преследване от българските компетентни органи.

На следващо място, Република България може да поиска трансфер на образувано на нейна територия наказателно производство в случаите, при които за установяване на фактите, за определяне на наказанието или за изпълнение на присъдата, е целесъобразно наказателното производство да се проведе в замолената държава. Следователно, когато голяма част от доказателствата или факти, които са от съществено значение за разкриване на обективната истина, се намират на територията на замолената държава или възможностите за определяне и изпълнение на наказанието са по-добре изразени в друга държава, в интерес на правосъдието е наказателното производство да бъде трансферирано в тази държава.

Трансфер на наказателно производство от Република България в друга държава може да се поиска и когато лицето, извършило престъплението, е или ще бъде екстрадирано в замолената държава или по друга причина е възможно личното му явяване в наказателното производство в тази държава. Както вече беше споменато, личното участие в наказателното производство на предполагаемия извършител на престъпното деяние (обвиняем, подсъдим), освен че е една от основните предпоставки за пълноценно осъществяване на правото на защита, също така е от значение за разкриване на обстоятелствата относно престъпното деяние и определянето на законосъобразно, съответстващо на вината и тежестта на извършеното, наказание.

Следващата хипотеза, при която българските компетентни органи могат да отправят искане за трансфер на наказателно производство, е ако екстрадицията на лице, осъдено от български съд с влязла в сила присъда на лишаване от свобода, не е възможна или не е разрешена от замолената държава или изпълнението на присъдата в тази държава не е възможно. В този случай, в чл. 479, ал.4 НПК предвижда, че ако замолената държава допусне трансфер на наказателното производство относно престъпление, срещу което има постановена от българския съд присъда, последната не се изпълнява.

Видно е, че законодателят многократно предоставя възможности наказателното производство да бъде трансферирано в друга държава, дори след като има влязла в сила присъда от български съд, което може да се обясни със стремежа към по-ефективно правосъдие, отговарящо на потребността от възстановяване на нарушените обществени отношения в международен аспект.

Несъмнено, условията за извършване на трансфер на наказателно производство, респ. за отказ от трансфер, от и в България, са регламентирани в съответствие с принципите на законосъобразност, добросъвестност, прозрачност, процесуална икономия, ефективност и право на защита в наказателния процес, който в най-висока степен следва да обезпечава, както правата на засегнатите от престъпния акт, така и правата на заинтересованите държави.

Във всички изброени хипотези, при получаването на положителен отговор на искането за трансфер на наказателно производство, българските компетентни органи са длъжни да преустановят извършването на всякакви процесуално-следствени действия на територията на Република България. Това е така, защото с уважаването на молбата за трансфер наказателното производство се прехвърля от юрисдикцията на молещата държава в юрисдикцията на замолената държава, която е компетентна да проведе наказателното преследване, съгласно разпоредбите на националното си законодателство.

## Решение по субсидиарна (разширена) компетентност
Чл. 480 от раздел IV на глава 36 НПК урежда хипотезата на т.нар. решение по субсидиарна компетентност, като предоставя на наблюдаващия прокурор по делото право на преценка дали българските съдебни органи да образуват наказателно производство в случаите на чл. 4 НПК, когато е получена информация от друга държава за образувано наказателно производство или за производство, което предстои да бъде образувано срещу същото лице, за същото деяние, извършено на територията на другата държава.

Следователно, когато български гражданин извърши престъпление в чужбина, но срещу него има образувано или възможно наказателно производство в държавата по местоизвършването му, прокурорът има правомощието да откаже да образува наказателно производство срещу същото лице, за същото престъпление пред българските компетентни органи. Съгласно чл. 4, ал.1 НПК, обаче, наказателните производства, образувани от орган на друга държава или влезлите в сила присъди, издадени от чужд съд и непризнати по реда на българския НПК, поначало не изключват провеждането и у нас на наказателни производства срещу същите лица за същите престъпления.

В случая, подкрепям изразеното в теорията становище за необходимостта от усъвършенстване на правната уредба в чл. 480 НПК, която има предвид само случаите, когато наказателното производство срещу българския гражданин се води в държавата, където той е извършил престъплението. Това означава, че чуждата държава прилага своя наказателен закон, въз основа на териториалния си принцип. Не е изключено, обаче, друга държава да води или да възнамерява да води наказателно производство срещу български гражданин за престъпление, извършено в трета държава, като приложи своя наказателен закон извънтериториално, например въз основа на личния принцип – затова, че лицето се оказва и неин гражданин, или въз основа на реалния принцип – заради това, че са засегнати нейни или на неин гражданин интереси.

Съгласно чл. 480 НПК прокурорската преценка е приложима, само когато информацията за чуждото наказателно производство е дошла по официални канали и то само от държавата, където то се води или ще се води. В този смисъл, ако информацията дойде по друг начин, положението на българския гражданин би се влошило, т.е. срещу него задължително ще се води наказателно производство за същото престъпление.

От друга страна, чл. 480 НПК позволява прокурорската преценка само при чуждо наказателно производство, което вече е започнало или е възможно. Оттук следва, че преценката на прокурора не е необходима при влязла в сила чужда присъда, включително, когато тази присъда е била осъдителна и българският гражданин вече е изтърпял в чуждата държава наложеното с присъдата наказание. Това означава, че българският гражданин може да бъде съден повторно пред български съд, в хипотезата на чл. 4 НПК, когато влязлата в сила присъда, издадена от съда на друга държава, не бъде призната по реда на българското законодателство. Последното неминуемо ще доведе до нарушаване на принципа за двойната наказуемост на престъплението, който е основополагащ в съдебното сътрудничество по наказателни дела.

Разпоредбата на чл. 480 НПК трябва да бъде прецизирана, като се вземат предвид споменатите по-горе хипотези, изключващи двойната наказуемост на едно и също лице за едно и също деяние, както следва:

Когато прокурорът прави преценка дали българските компетентни органи следва да започнат наказателно производство срещу български гражданин, необходимо е да се предвидят и хипотезите, в които друга държава може да води или да възнамерява да води наказателно производство срещу български гражданин, не само въз основа на териториалния си принцип, но и въз основа на реалния, личния или универсалния принцип, както и на други основания, съгласно наказателното право на чуждата държава.

По-целесъобразно ще бъде, ако при своята преценка прокурорът взема предвид всяка информация, отнасяща се до воденето на наказателно преследване срещу българския гражданин в друга държава, не само информацията, дошла по официални канали и то от държавата, където производството се води или ще се води, като разбира се, информацията следва да бъде проверявана относно нейната достоверност.

Следва да се отчита и фактът, че друга държава вече е осъдила българския гражданин за същото престъпление с влязла в сила присъда, както и, че тази присъда вече е била изтърпяна. Става въпрос за изрично посочване в разпоредбата на обстоятелствата, при които български гражданин може да бъде обект на наказателно преследване, с оглед избягване на двойната наказуемост на престъплението. Както е известно, специалните разпоредби имат преимущество над общите, каквато в случая се явява разпоредбата на чл. 4, ал.1 НПК и в този смисъл не става въпрос за заобикаляне или нарушаване на закона, а за по-голяма прецизност, с оглед осигуряването правото на защита в наказателния процес.

Разширявайки приложното поле на чл. 480 НПК, законодателят със сигурност ще обезпечи по-прозрачно и ефективно правоприлагане, съответстващо на принципите и на националното, и на международното право.
## **Паралелни наказателни производства.**
При паралелни наказателни производства в Република България и други държави - членки на Европейския съюз, компетентните органи си предоставят взаимно информация относно:

- фактите и обстоятелствата, които са предмет на наказателното производство;
- данни за самоличността на извършителя и за пострадалите от престъплението лица;
- извършените процесуални действия;
- наложени мерки за процесуална принуда;
- наименование, адрес, телефон, факс и електронен адрес на компетентния орган;
- друга информация.